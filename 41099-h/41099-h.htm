<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" lang="fr" xml:lang="fr">
<head>
<meta http-equiv="Content-Type" content="text/html;charset=UTF-8" />
<title>
  The Project Gutenberg eBook of Traite touchant le commun usage de l'escriture françoise, by Loys Meigret.
</title>
<link rel="coverpage" href="images/cover.jpg" />
<style type="text/css">
body { margin-left: 10%; margin-right: 10% }
h1 { text-align: center; line-height: 1.2em; font-weight: normal; font-size: 130%; }
h2 { margin-top: 2em; text-align: center; line-height: 1.5em; }
h3 { text-align: left; font-weight: bold; line-height: 1.5em; }
.c, .d { text-align: center; font-size: 120%; line-height: 1.5em; text-indent: 0; }
p { text-align: justify; line-height: 1.2em; text-indent: 1.5em; }
p.noindent { text-indent: 0; }
p.drapeau { margin-right: 10%; margin-left: 10%; text-indent: -2em;
  padding-left: 2em; }
ul, li { list-style: none; }
@media handheld {
  body { margin-left: 0; margin-right: 0; }
}
.poem { text-align: left; margin-left: 5%; width: 90%; position: relative; }
.stanza { margin-top: 1em; }
.stanza br { display: none; }
.i0 { display: block; margin: 0 0 0 2em; text-indent: -2em; }

.trnote { font-family: sans-serif; font-size: 95%;
  padding: .5em; margin-left: 5%; margin-right: 5%;
  border: dotted 1px;
}
.trnote p { text-indent: 0; }
.trnote h2 { text-align: left; margin-top: .5em; }
</style>
</head>
<body>

<h1><big>Traite touchant</big><br/>
LE COMMUN USAGE<br/>
<i>DE L'ESCRITURE</i><br/>
<small>FRANCOISE, FAICT PAR</small><br/>
Loys Meigret, Lyonnois:<br/>
<small><i>auquel est debattu des faultes, &amp; abus en la
vraye, &amp; ancienne puissance des
letres.</i></small></h1>

<p class="c"><big>Avecq privilege de la court.</big></p>

<p class="c">1545.</p>

<p class="c"><i>A PARIS.</i></p>

<p class="drapeau">De l'Imprimerie de Jeanne de Marnef, vefve
de feu Denys Janot, demourant en la rue
neufve nostre Dame, à l'enseigne sainct
Jean Baptiste.</p>



<h2>EXTRAICT DES REGISTRES DE PARLEMENT.</h2>


<p class="noindent">La Court (veue la requeste à elle
presentée par Vincent Sertenas,
marchant, libraire de ceste ville de
Paris) luy a permis &amp; permet imprimer
&amp; faire imprimer ung livre par luy
recouvert, &amp; composé par Loys Meigret,
touchant l'escriture Françoyse: &amp; iceluy exposer
&amp; distribuer en vente le temps de quatre
ans prochainement venant. Defendant à
tous imprimeurs, libraires &amp; aultres de ce
ressort, iceluy livre imprimer ou faire imprimer,
ou exposer en vente ledict temps, sur peine
de confiscation desditz livres, qui aultrement
seroient imprimez &amp; distribuez, &amp;
d'amende arbitraire à la discretion de la court.
Faict en Parlement l'unzeiesme jour d'Octobre,
l'an mil cinq cens quarante deux.</p>
<p>Collation faicte. Berruyer.</p>




<h2>PROËSME DE L'AUTHEUR.</h2>


<p class="noindent">Si l'ordre, &amp; la raison que nous tenons
en noz euvres, est de tant digne
de los, ou de blasme, que l'experience
maistresse de toutes choses
le conferme, ou condemne: je ne voy point
de moyen suffisant ny raisonnable excuse, pour
conserver la façon que nous avons d'escrire en
la langue Françoyse. A la verité aussi est elle
trop estrange, &amp; diverse de la prononciacion,
tant par une curieuse superfluité de letres, que
par une vicieuse confusion de puissance entre
elles. Or sont ce vices, que je ne sçay quelle supersticion,
ou bien nonchallance de noz ancestres,
&amp; de nous, a miz en avant avec une
grande observance: je dy observance, qui a esté
&amp; est en si bonne recommandation, &amp; reverence
tant bien gardée, que le devoir, &amp;
loix de bien escrire, &amp; former l'Image au
vray de la prononciacion, n'ont pas seulement
esté delaissées, mais d'avantage reprouvées
comme vicieuses, &amp; inutiles. Et combien que
la difficulté que nous sentons en la letre nous
en donne assez bonne evidence: pas ung de nous
toutesfois n'a osé mettre en avant quelque
moyen pour y remedier: tant pour la longue
&amp; commune façon de faire, que pour la crainte
de sembler controuver nouvelles invencions,
&amp; de forger nouveaux troubles à ung
peuple en ses coustumes tant usitées, &amp; de si
longue main receues: &amp; qui au demourant
nous sont si recommandées en toutes noz
&oelig;uures, que bien souvent sans autre cognoissance
de cause, &amp; sans en vouloir recevoir,
nous les tenons par trop opiniatrement pour
loix, &amp; ordonnances justes, &amp; necessaires.
Il est vray que l'entreprinse de forcer, &amp;
corrumpre les bonnes coustumes, &amp; aisées
façons de vivre d'ung peuple pour l'assubjectir
à autres confuses, supersticieuses, &amp; serviles,
seroit digne de reprehension &amp; blasme:
comme qui est poursuivie au grand dommage
de l'aisance, &amp; commun proufit d'une chose
publique. Au contraire aussi devra celle estre
trouvée raisonnable, ou pour le moins digne
de quelque support, là ou elle fera diligence
de trouver les moyens pour amender les manieres
de vivre corrompues, &amp; pour d'avantage
y donner l'ordre si suffisant qu'on s'en
puisse ayder, &amp; les ramener à quelque bonne
fin. Or n'est il comme je pense, Françoys tant soit
il de petit jugement, &amp; de grande affection
en nostre usage d'escrire, qui ne se treuve souvent
perplex, &amp; empesché en la lecture:
d'autant que pour la confusion &amp; commun
abus des letres, elle ne quadre point entierement
à la prononciation. Parquoy considerant
ce mal tant apparant, &amp; esperant que
la raison aura plus de pouvoir envers vous,
qu'une obstination en ung vicieux, &amp; confus
usage: j'ay entreprins ce traicté de l'escriture
Françoyse. Et tout ainsi qu'ung bon medecin
apres avoir bien decouvert la nature, &amp;
circonstance d'une maladie, fait son devoir
de donner d'avantage le moyen de guarison
pour parvenir à la santé: en semblable aussi
j'ay en decouvrant les faultes, &amp; vices de
nostre maniere d'escrire, qui nous donnent
occasion de faire mauvaise lecture, faict finablement
diligence de trouver les moyens, suyvant
lesquelz vous pourrez, se bon vous
semble, user d'une escriture certaine, ayans
tant seulement egard à la prononciation Françoyse,
&amp; à la nayve puissance des letres.</p>



<h2>DES CAUSES DE FAULSE ESCRITURE AVEC LEUR BLASME.</h2>

<p class="d">Chapitre Premier.</p>

<p class="noindent">Priscian au commancement de son
premier livre dit, que les Philosophes
donnans la diffinition de la
voix, la disent estre un battement
d'air, ou bien le vray sensible de l'oye.</p>
<h3>Le Son.</h3>

<p class="noindent">Mais
pour parler proprement, &amp; en general en la
langue Françoyse nous appellerons Son, toutes
choses sensibles à l'oye: comme qui est terme
plus general que voix, d'autant qu'il s'estend
universellement, à toutes manieres de
battement d'air qui est oyble: comme gemissemens,
souspirs, brayemens, hurlemens, parolles,
&amp; toutes autres manieres de criz, de
chants, &amp; bruytz faitz en l'air, tant par les
corps animez, que par les inanimez.</p>
<h3>Voix articulée. Voix d'artifice.</h3>

<p class="noindent">Or laissons
toutes ces infinies façons de Sons, &amp; venons
à celuy, que Priscian appellé voix articulée,
&amp; que les Françoys peuvent bien dire
voix d'artifice: d'autant que les hommes diversement,
&amp; selon les contrées, s'aydent des voix
par ung commun artifice, &amp; usage, pour faire
entendre plus aisément leur fantaisies, les ungs
aux aultres.</p>
<h3>Letres.</h3>

<p class="noindent">Et pour lesquelles d'avantage ilz
ont inventé pour une plus grande aisance des
notes, que nous appellons letres: tant pour advertir
les absens, que refreschir leur memoire,
&amp; pour aussi la laisser perpetuelle d'eulx &amp;
des choses, que bon leur sembleroit faire entendre
à leur posterité.</p>
<h3>Letre.</h3>

<p class="noindent">La letre doncques est la
moindre partie de la voix composée. Et fault
entendre que les simples voix ont esté anciennement
appellées Elemens, à la semblance de
ceux du monde: car elles composent les vocables,
tout ainsi que font ces autres, tous les corps
composez. Consequemment doncques il fault inferer
que tout ainsi que les voix composent en la prononciation
ung vocable, qu'aussi les letres qui
sont leurs notes feront le semblable en l'escriture:
&amp; que la difference des voix, &amp; des letres
sera d'autant que les voix sont les elemens de la
prononciation, et les letres, les marques ou notes
des elemens. Disons donques que la letre est
la note de l'element; &amp; comme quasi une façon
d'image d'une voix formée: laquelle on
cognoit selon la qualité, &amp; quantité de sa figure.
Et que tout ainsi que tous corps composez
des elemens sont resolubles en eux, &amp; non
en plus ny moins: qu'aussi tous vocables sont
resolubles es voix dont ilz sont composez.
Parquoy il fault confesser que puis que les letres
ne sont qu'images de voix, que l'escriture
devra estre d'autant de letres que la prononciation
requiert de voix: &amp; que si elle se treuve
autre, elle est faulse, abusive, &amp; damnable.
Or voyla la touche à la quelle il nous fault
faire l'epreuve de nostre escriture, pour voyr
si elle est telle, en qui nous trouvions les letres
en mesme nombre, que requiert la prononciation,
suyvant leurs puissances de tout temps
receues: de sorte que la lecture en puisse estre
aisée, sans confusion, &amp; sans desordre.</p>
<h3>Trois vices d'escriture.</h3>

<p class="noindent">Pour à
quoy pervenir il fault entendre, qu'une escriture
peult estre corrompue en troys manieres:
qui sont diminution, ou superfluité, ou usurpation
d'une letre pour autre.</p>
<h3>Diminution de
letre en
escriture.
Chef,
Cher.</h3>

<p class="noindent">L'escriture peut
doncq'estre faulse par diminution, quand elle
default d'une, ou de plusieurs letres, qui sont
requises pour representer au vray la prononciation:
ce que nous voyons es aucuns de noz
vocables françois, comme en Chef, Cher, Danger:
es quelz indubitablement nous prononçons
la diphthongue, ie, parquoy nous devons
escrire, Chief, Chier, Dangier. Et si on me debat
que la prononciacion ne le requiert pas,
qu'on laisse la diphthongue, &amp; escris comme
tu prononces. J'entens bien que l'ung, &amp; l'autre
sont en usage: mais celuy qui est proferé
par diphthongue est plus armonieux, &amp; plus
usité. Or passons oultre, car ce vice n'a pas
tant ancré en nostre escriture, qu'ont fait les
deux ensuyvans, sinon de tant qu'une letre
prent la place d'une autre: par ce qu'allors
l'escriture default en la letre requise, quoy
qu'autrement il y ayt autant de letres qu'il y
a de voix au vocable prononcé.</p>
<h3>Le vice
de superfluité
de
letres.</h3>

<p class="noindent">L'escriture
secondement peut estre mauvaise, quant elle
est composée de plus de letres que ne requiert
la prononciation: par ce que telle escriture donne
occasion de faire faulse lecture, &amp; de prononcer
voix, qui n'est point au vocable.</p>
<h3>Superfluité
d'escrire de
toutes
les letres.</h3>

<p class="noindent">C'est
ung vice si grand en nostre langue françoyse
qu'il n'y a letre quasi en l'alphabeth dont nous
n'abusions quelquefois par superfluité. Comme
de l'a, en aorné: du b, en debvoir, doibt,
doibvent: du c, en infiniz vocables, comme faict
parfaict, dict. Du d, comme admonestement,
advis, adverse. De l'e, en battera, mettera, pour
mettra, battra, qui est à faulte de considerer
les formaisons des verbes.</p>
<h3>Regle
des infinitifz
en
re, &amp; en
er.</h3>

<p class="noindent">Et fault entendre
que tous verbes qui se terminent en re en l'infinitif
present, forment leur futur de l'indicatif
en ray, ras, ra. &amp;c. comme mettre, qui fait
mettray, mettras, mettra, exceptez ceux qui
fault excepter. comme estre, &amp; si autres y en a.
Mais quant l'infinitif se treuve en er, adjouste
ay, as, a, comme fraper, fraperay, fraperas frapera.
Passons aux autres letres, &amp; venons à l'f,
comme en briefvement. au g, comme, ung, besoing.
i, comme à meilleur. l, comme default, &amp; autres
infiniz. o, comme en oeuvre. p, comme escripre,
escript, &amp; autres aussi infinis. s, comme
en estre, honneste, &amp; autres presques innombrables.
t, comme en et, copulative, en faicts,
dicts, vents, &amp; en tous les pleuriers du participe
present, comme amants, beuvants, disants.
En u, comme en la diphthongue, ou qui n'est
point françoyse. Au regard d'x, final comme
en chevaulx, loyaulx, il n'est point françoys. Je
crains que vous vous scandalisiez de plusieurs
exemples que j'ay icy mis en avant comme vicieux
en leur escriture, jusques à ce que vous
ayez veu mes raisons, que j'espere donner suffisantes
en debatant l'usage d'une chascune
letre en particulier. Et pourtant je vous prye
d'avoir patience, &amp; de ne me condamner point
sans m'oyr.</p>
<h3>Vice d'usurpation
d'une letre
pour
autre.</h3>

<p class="noindent">Il reste encores cest autre vice
d'usurpation de letre en une escriture, qui est,
quant une letre ou plusieurs usurpent la puissance
d'une autre: veu que c'est occasion de
faire lecture d'une voix pour autre, &amp; par
consequence mauvaise, &amp; faulse prononciation.
C'est un vice qui est venu pour avoir
corrompu les puissances des letres, &amp; les avoir
confondues les unes avecq' les autres.
Comme nous faisons celle du c, qui ne deut estre
employée qu'en semblable puissance que le K,
duquel toutesfois nous usons en son d's, comme
en façon, françoys, de ça, Cicero. Et ainsi
des autres letres tant voyelles que consonnantes,
dont nous parlerons quant viendra à leur ranc.
Voyla doncques les principaux vices qui ont
corrompu, &amp; forcé nostre escriture, &amp; qui aujourd'huy
la tiennent en telle servitude qu'ilz
la nous rendent confuse, &amp; presque du tout
inutile.</p>
<h3>Troys façons
de
couverture,
de
vicieuse
escriture.</h3>

<p class="noindent">Or ceux qui en prennent la defense,
&amp; aux quelz l'amendement des choses est
ennuyeux, &amp; deplaisant: ont de coustume de
se remparer &amp; fortifier, premierement de
l'usage comme d'ung Bellouard imprenable,
&amp; hors de toutes batteries. Secondement ilz
ont pour renfort, que pour marquer la difference
des vocables il n'y a point de danger d'abuser
d'aucunes letres. Tiercement ilz s'efforcent
de defendre la superfluité des letres pour monstrer
la derivaison, &amp; source d'ung vocable
tyré d'une autre langue: craignans à mon advis
d'estre blasmez d'ingratitude, si autrement
ilz le faisoient. Voyla en somme les plus
grandes &amp; plus apparantes raysons que mettent
en avant ceux qui veulent couvrir &amp; excuser
les vices de l'escriture françoise: selon
qu'en divisant j'ay peu decouvrir par les responses
que communement font, autant le savant
que l'ignorant. Or il nous fault battre,
&amp; miner ces troys forts, de sorte qu'il ne reste
plus de moyen de defense aux opiniastres
que nous ne puissions aisément, &amp; sans crieries
forcer l'escriture vicieuse, &amp; la reduire
à l'obeissance de la prononciation, comme qui
est par raison sa dame, &amp; princesse. Mais
pour autant qu'entre ces defenses l'usage a la
plus grande apparence, &amp; qu'estant forcé les
aultres se trouveront bien tost habandonnées:
j'ay advisé de premierement faire mes effors
contre luy avecq' bonnes raysons, &amp; de le
ruiner de sorte, qu'il ne se treuve home entendant
rayson qui s'en ose plus doresenavant remparer.
Voyons donc premierement si ce qu'à
toutes hurtes nous appellons tousjours usage,
devra point quelque fois plus raysonnablement
prendre le nom d'abus: &amp; pour nous garder
d'abuser des termes, sachons premierement la
diffinition d'usage.</p>
<h3>Usage.</h3>

<p class="noindent">Lequel n'est aultre chose
qu'une commune façon de vivre d'homes, guidée
par raison.</p>
<h3>Abus.</h3>

<p class="noindent">Parquoy abus au contraire est
une commune façon de vivre confuse, sans ordre,
&amp; sans rayson. Par ce moyen l'usage
n'est en rien different de l'abus, sinon qu'il est
fondé en rayson, &amp; l'autre en desordre &amp;
confusion. Ce n'est doncq' pas assez messieurs
pour approuver une façon de vivre, de dire,
que de tous temps on a de coustume d'ainsi
faire. Autrement il nous faudroit confesser
que les vices &amp; mauvaises coustumes de vivre
seroient beaucoup plus louables que les
vertus: comme qui sont beaucoup plus en usage
entre les homes, &amp; de plus long temps,
veu nostre fragilité. Vous me direz, &amp; tresbien,
que nous avons la loy, la conscience, l'honneur
de dieu, qui les nous defendent, &amp; commandent
de bien faire. Aussi diray je que j'ay
la loy, &amp; la rayson par la puissance des letres
qui veult qu'elles seront en l'escriture pour representer
les voix de la prononciation, pour
qui elles sont escrites: &amp; non pas pour y estre
oysives en leur puissance, ou bien usurper celle
des autres. Car d'une telle façon d'escrire se
cause une incertitude, &amp; confusion de lecture.</p>
<h3>Autre defense
de
vice d'escriture.</h3>

<p class="noindent">Et afin que nous n'oblions rien, disons encor
ce qu'on pourroit mettre en avant. Comme
que la puissance des letres à peu este changée
avecq' le temps, &amp; par consequence la
maniere d'escrire: tout ainsi que l'usage de la
langue se change, quoy qu'il ayt esté quelquefois
receu: &amp; que finablement l'usage à peu
amener une façon d'escrire, en laquelle une
letre seroit quelquefois escrite pour estre prononcée
comme s, en ministre, &amp; autrefois
autrepart, pour ne l'estre point: &amp; pourtant
seulement servir de remplage: ou bien comme
aulcuns disent de rendre la voyelle precedente
longue, comme s, en estre: &amp; en semblable
des differences &amp; derivaisons. Brief que les
letres ont aujourd'huy prins ung usage tout
autre qu'elles n'avoient anciennement. Et que nous
anciens n'ont point eu plus grand droit de nous
obliger à jamés de suyvre leurs inventions en
la puissance des letres sans les povoir diversifier,
qu'il n'ont eu en l'usage du langaige: lequel
est aujourd'huy tout autre qu'anciennement
&amp; qui de jour à autre se change peu à peu. Or
pour satisfaire à cest argument, je suis bien d'advis
qu'il est raysonnable, que toutes les fois
que nous pourrons amender non seulement noz
nouvelles façons de faire: mais aussi celles que
nous ont laissé noz anciens, &amp; venir à meilleur
fin, &amp; perfection: qu'allors en obeissant à
la rayson nous n'ayons egard, ny à noz usages,
ny à ceux que nous tenons de tout temps,
&amp; qui semblent avoir esté de tout jamais: car
la vertu &amp; la rayson doivent tout dompter.
Ny n'est en la puissance de tous les homes
(quelque consentement uny qu'ilz peussent avoir
ensemble, si ainsi il povoit advenir) de
faire que vertu soit vice, ou vice vertu, non
plus que de commander au soleil faire son mouvement
autre qu'il fait. Mais pourquoy attribue
l'on à l'home la rayson par sus les autres
animaux: sinon d'autant qu'il doit mener ses
euvres par la cognoissance d'elle? Et pourtant
ceux doyvent estre tenuz pour coulpables de
crime de lese majesté envers la rayson tant divine
qu'humaine, &amp; ennemys mortelz du
genre humain: qui reputent chose vicieuse à
l'home de chercher la cognoissance du moien
de bien vivre tant envers dieu, qu'envers les
homes, qu'en ses privez affaires. Si aussi la
façon de faire de noz anciens, ou celle qu'on
invente de nouveau, nous mene aisément, &amp;
sans confusion à la fin que nous pretendons: il
me semble qu'il n'est point d'home de si petit
jugement, ne de tant foyble entendement s'il
n'a du tout le sens perdu, qui ne jugea l'advis
de ceux vraye simplesse, &amp; folie, qui en delaissant
une si grande aisance pour pervenir à
ce que nous pourchassons, mettroient en avant
une façon de faire confuse, &amp; incertaine: &amp;
pour ne pervenir jamés à la fin pretendue. Or
est il que l'usage par lequel on permet à une
letre representer quelque fois la voix, &amp; autresfois
rien, ou bien tant seulement quelque
accident à la voix comme longueur, difference,
ou sourse de vocable, sans diversifier sa figure:
ne peut estre qu'incertaine, &amp; confuse: ny donner
qu'occasion de faulse lecture. Car comme
cognoistroy'je qu'en ministre, monstre (quant
il signifie une chose contrefaicte) il fault prononcer
s, plustost qu'en benistre, &amp; monstre, qui
est verbe? Je dy aussi par mesme moien que
l'usage qui donne diverses puissances à une letre,
rend la lecture incertaine &amp; confuse, comme
quant nous escrivons: il est advenu ung cas
deça les monts d'estrange façon &amp; condition,
quelle difference treuve je en l'escriture par
laquelle je cognoisse le premier &amp; dernier c,
devoir plustost estre prononcez en K, que les
deux autres qu'il fault suyvant la prononciation
proferer en s? J'entens tresbien que le refuge
sera de dire qu'ung home qui aura quelque
peu l'usage de prononciation françoise, se
donnera garde de faire faulse lecture. Mais
aussi sera ce tacitement confesser que l'escriture
est incerteine, &amp; dangereuse: &amp; qu'il
fault que le lecteur recoure à sa memoyre, là
ou la prononciation telle qu'elle s'y treuve est
bien plus perfectement escrite. Au demourant
je vouldroys bien savoir quel bien, ou
quel profit il en vient, ou bien quelle necessité
nous y contraint? sinon que sans point de doubte
le vocable en a tant plus belle apparance.
Mais ou est celuy qui ne blasmast le peinctre
qui entreprenant de pourtraire la face de quelqu'ung:
feit en son pourtraict des cicatrices,
ou autres marques notables qui ne fussent
point au vif? Car toute pourtraicture pour
estre louable, doit estre faicte telle, qu'en la
voyant on cognoisse le vif; &amp; qu'en voyant le
vif, on la cognoisse. Or me semble il messieurs,
que je vous ay amené assez de raysons, &amp;
suffisantes pour ne nous fortifier point de l'usage
en noz euvres, sinon de tant que nous le
trouverons necessaire, &amp; fondé en rayson. Je
sçay bien toutesfois, qu'il s'en trouvera quelques
ungs qui courroucez demanderont en fureur,
si je pense plus savoir que les autres. Aux
quelz aussi je demanderay en semblable, si
lors qu'un Capitaine est assiegé dedans une
ville qu'on bat, &amp; mine de toutes pars, doit
demander aux ennemys, s'ilz cuydent bien
pouvoir forcer la place? car il me semble qu'alors
le temps &amp; la necessité le forcent assez
d'aviser par tout, en faisant diligence de contreminer,
de remparer, &amp; d'envoyer force es
lieux plus necesseres. Autrement en s'amusant
en ses demandes, &amp; depris des ennemys, il se
trouveroit bien tost forcé avecq' le dangier de
sa vie, &amp; honneur. Aussi esse une bestise à ung
home de faire telles demandes à celuy qui met
en avant des raysons, &amp; moiens pour confondre
ung abus en quelque façon de vivre que ce
soit, au lieu d'y respondre: &amp; de les debatre
particulierement, &amp; par le menu, &amp; non pas
recourir, à je ne sçay quelle arrogante façon de
response, que les ignorans oultrez, &amp; conveincuz,
&amp; ne saçhans plus de quel boys faire
fleche ont souvent à la bouche, disans les raysons
qui les forcent estre si foybles, qu'elles
n'ont point besoing de response. Voyla l'excuse
dont bien souvent s'aydent ceux qui veulent
bien avoir la reputation d'homes savans,
&amp; bien entenduz, mesmement quand ilz font
profession de sciences: ayans opinion qu'ung
consentement à la doctrine, &amp; rayson proposée
par autruy, sent sa honte, &amp; infamie: &amp;
qu'une obstination opiniastre en ignorance, &amp;
faulse doctrine, donne apparance de grand savoir,
&amp; pourtant honnorable. Au demourant
je ne suis pas de ceux qui cuydent plus savoir
que les autres. Mais je suis bien de ceux qui
prennent la hardiesse de mettre en avant des
raysons, &amp; moiens pour corriger sa propre
faute, &amp; celle d'autruy. Mais combien de
François, quants Italiens, quants Allemans,
&amp; Hespagnols? Brief toutes nations estranges
qui donnent dans nostre escriture la blasment:
comme qui est par trop estrange de la
prononciation françoise. Je confesse bien qu'à
bonne rayson on me jugera en ce traicté le plus
impatient, le plus oultrecuydé, &amp; finablement
le plus damnable de tous: j'entens si l'impacience
de l'home es choses corrompues, &amp; faictes
sans raison est vicieuse, &amp; digne de blasme.
Concluons doncques que l'usage gardé de si
longue main qu'on vouldra en tout art, &amp; façon
de vivre, par lequel nous ne pervenons point
à la fin que nous pretendons: mais au contraire
à une confusion, &amp; desordre, est damnable,
comme qui est inutile.</p>
<h3>Defense
de vice
d'escriture,
pour
la difference
des
vocables</h3>

<p class="noindent">Poursuivons doresenavant
les deux autres defenses, dont se fortifient
ceux, qui n'ayment que confusion, &amp; desordre:
&amp; commençons à vuyder celle par la quelle
ilz estiment la superfluite des letres estre non
seulement tollerable: mais d'avantage necessere
en l'escriture françoise, pour monstrer la
difference des vocables. Ce qu'ilz font d'une
creinte qu'ilz ont, que le lecteur ne prenne
quelque mauvais sens pour la mesme semblance
des vocables en l'escriture. Aux quelz
premierement par mesme rayson je dy, qu'il
faudroit user de voix superflues en la prononciation:
d'autant que les escotans peuvent tumber
par la semblance de plusieurs vocables au
mesme inconvenient que fait le lecteur: &amp; par
consequence il nous faudra parler jargon pour
contenter ces observateurs de differences.</p>
<h3>Troys
moiens de
differences
de vocables.</h3>

<p class="noindent">Or
je treuve que la cognoissance des differences
des vocables se peut faire en troys sortes en
nostre escriture, &amp; paravanture en quatre si
nous voulions prendre garde aux accens. Mais
pour autant qu'ilz sont encores incogneuz
aux françois, nous nous en somes deporté.
Premierement donques on cognoit la difference
des vocables, quant toutes les voix ou
aucunes de celles dont ilz sont composez sont
diverses, comme Roy, Paris, Lyon, Hector.
La seconde maniere de difference est, quant
les vocables ne sont point differens en substance
de voix: mais en la seule quantité, d'une,
ou de plusieurs voyelles: comme quant nous
disons, qu'ung home a effondré ung huys fermé
d'une buche ferme. Ces deux ferme ne
sont en rien differens en substance de voix:
mais tant seulement en la quantité de la derniere
syllabe du premier fermé, qui est longue,
à cause de l'e que vous appellez masculin, &amp;
que proprement je vouldroys appeller e long:
attendu que les quantités longue, ou briefve
sont es voix, &amp; qu'improprement nous leur
attribuons sexe. La tierce maniere de cognoistre
la difference des vocables, est celle qui
vuyde nostre question: la quelle depend du sens,
&amp; du jugement de l'home qui saura discerner
les diverses significations des vocables qui ne
sont en rien differens, sinon d'autant que la
rayson du propos le requiert. Comme si en
parlant du Zodiac, &amp; des estoilles fixes qui y
sont, quelqu'ung dye ou bien escrive, que le
cueur du Lyon est en la vingt &amp; deuziesme
partie du Lyon ou environ: la matiere nous
devra donner occasion de ne juger ce Lyon estre
une beste comme nous le voyons en terre.
Et toutesfois la prononciation, ny l'escriture
ne sont point autre de ce vocable Lyon, soit
qu'il signifie une beste terrestre, ou l'ung des
signes du Zodiac. Combien d'avantage pourroys
je amener de mots françois, es quelz nous
ne faisons point de difference ny en prononciation,
ny en escriture: quoy que les significations
soient diverses.</p>
<h3>Passe.</h3>

<p class="noindent">Comme quant nous disons: cest arbalestier
qui passe, a frappé une passe, d'une
arbaleste de passe: là ou nous prononçons troys
passe, d'une mesme prononciation, &amp; les escrivons
de mesmes letres. Or me dictes maintenant
messieurs les observateurs de differences,
la rayson pourquoy vous n'avez point
mise de note de difference en ceux cy, ny en
ung milion d'autres: &amp; qu'au contraire vous
en faictes es aucuns en corrompant la loy de
l'escriture? Il semble que ce soit de peur qu'elle
ne soit trop aisée, &amp; lisable. Dictes moy
d'avantage quant nous disons: tu dis, tu fais
en sorte, que tes dictz, &amp; tes faicts nous sont
dix fois plus griefs, qu'ung fes, ou est la difference
que vous trouvez en la prolation de dis,
dicts, &amp; dix, &amp; en celle de ces autres, fais,
faicts, fes? Pourquoy doncq' auront ilz plus
grand privilege de corrompre l'escriture, que
ces autres dont nous avons parlé? Mais ou est
la langue tant soit elle diserte, &amp; opulente,
qui se soit exemptée de pluralité de significations
en ung vocable? combien qu'au demourant
elle ne se treuve faire autre difference en
l'escriture que fait la prononciation, aumoins
en la corrompant: &amp; là ou elle l'auroit faict,
la façon en seroit digne de blasme. Concluons
doncques que quelque difference que nous desirions
mettre entre les vocables en nostre escriture,
il la fault ranger à la prononciation,
&amp; ne corrompre point la proprieté, &amp; puissance
des letres.</p>
<h3>La defense
par les
derivaisons.</h3>

<p class="noindent">Il ne nous reste doncq' plus à
debatre que la difficulté des derivaisons qui
est le dernier refuge de ceux qui veulent defendre
la superfluité des letres en l'escriture:
&amp; mesmement des Latins, disans, qu'il n'y a
point de danger: &amp; que d'avantage nous sommes
tenus d'escrire quelque marque de derivaisons
quant nous tirons quelque vocable d'une
autre langue, comme par une maniere de
reverence, &amp; recognoissance du bien que nous
avons receu en faisant tel emprunt. De sorte
qu'ilz nous contraignent bien souvent d'estre
superfluz en escriture, comme, en recepvoir
escripre, faict, &amp; autres infinis vocables.
Pour ausquelz satisfaire il nous fault premierement
entendre que s'il y gist obligation à telle
recognoissance, elle est, ou par loy naturelle,
ou bien d'une privée obligation de peuple à
autre par une convention, ou quasi convention.
Au regard de celle qui vient de crime elle n'a
point icy de lieu: d'autant qu'il n'y a non plus
d'offense en tel emprunt, que d'allumer son tyson
au feu d'autruy. Premierement quant à la
loy naturelle, il me semble qu'elle nous commande
ne faire rien à autruy que nous ne volussions
bien qu'on nous feit. Aussi ne seroit
il pas raysonnable, que nous comme envieux
fissions querelle aux Grecz, Latins, ou autre
nation estrange, si en semblable ilz tyroient
de nostre langue aucung vocable. Et là ou nous
la voudrions dresser, il faudroit qu'elle fust
colorée de quelque perte, ou dommage, aultrement
elle seroit deraysonnable. Premierement
quant à la perte, je n'y en treuve non plus en
l'emprunt d'ung vocable pour celuy dont on
le tyre, qu'il s'en trouvera en celuy que fait
ung peuple des bonnes loix, &amp; coustumes d'une
autre nation. Parquoy il n'y a point de dommages:
mais au contraire ung merveilleux gain
de gloire, &amp; honneur pour la langue de qui on
fait l'emprunt, si nous considerons, qu'il se fait
d'une bonne estime qu'on a de sa suffisance, &amp;
bonne invention en ses vocables. Et si d'avantage
il y gisoit obligation, ou est le peuple au
monde qui s'en sceut excuser, soit Grec, soit
Latin, Juif, ou Indien? Brief toutes nations du
monde ont esté quelquefois troublées de quelque
autre peuple, de sorte qu'attendu les longues
demeures que par le moien des guerres
&amp; victoires, ont esté faictes des homes sur
autres pays: il est impossible qu'il ne se soit
faicte quelque confusion, &amp; mutuel emprunt
de langage. Et toutesfois nous ne voyons point
les Romains, ny les Grecz, &amp; Hebreux,
satisfaire à telle obligation en corrompant
la puissance, &amp; l'ordre de l'usage des letres.
Il reste doncques que vous me direz,
que nonobstant toutes ces remonstrances, qu'il
est bien raisonnable de recognoistre le bien de
celuy, dont tu l'as receu, encores qu'il ne fasse
perte, comme qui t'a esté moyen de venir à ce
bien là. Quant à cela je confesse bien que ce
seroit ingratitude, de mescognoistre celuy duquel
tu auras receu ung bien tant petit qu'on
vouldra, là ou l'occasion s'offriroit de le recognoistre
ou nyer. Comme si le propos se mettoit
sus de la sourse de quelque vocable tyré
de la langue Latine, &amp; que tu la voulusses
taire, &amp; l'attribuer à la tienne, ou autre, par
malice. A la verité aussi esse là, ou il fault estre
soigneux de la derivaison des vocables:
comme quant on veult faire une grammaire,
&amp; eplucher la nayve sourse d'une diction à
la coustume des Latins, qui est trop plus que
raisonnable: &amp; non pas user de ceste façon
de marque par une corruption, ou superfluité
de letres, &amp; par je ne sçay quel emprunt que
fait la plume plus que l'usage de la langue. Et
quant ainsi seroit que noz anciens s'y seroient
obligez de leur franche volunté, je ne croy
point que les Grecz, ny Latins qui ont mis tant
de peine à rendre leur escriture la plus perfecte,
&amp; plus approchant de leur prononciation
qu'il leur a esté possible, eussent jamés accepté
une tant inique, &amp; deraisonnable obligation.
Joint qu'il me semble qu'une recognoissance
de quelque bien receu d'autruy, doit estre
faicte telle qu'elle luy soit aggreable. Et là ou
ilz auroient accepté, elle se pourroit maintenir
nulle, comme qui est faicte contre les loix,
&amp; ordonnances de bien escrire. Or il n'est
point de bien faict si grand qui te puisse obliger
à mal faire, ny faire chose sotte, &amp; digne
de reprehension. Au demourant si ainsi estoit
que nous fussions tenuz à ceste maniere de
recognoissance par superfluité de letres, il me
semble que la loy deut estre generalle, &amp; que
nous serions tenuz le faire autant aux ungs
qu'aux autres. Comment doncques nous excuserons
nous en infiniz vocables tyrés des autres
langues, esquelz nous n'avons point mis
de letre superflue? comme, dire, ame, home,
forme, figure, pain, vin, letre, peindre, pourriture,
fievre, rumeur, beau, cheval, egal, larmes.
Brief ilz sont en infiny nombre.</p>
<h3>Dict.
Faict.</h3>

<p class="noindent">Venons d'avantage
à ceux qui sont descenduz d'une mesme
source, &amp; qu'on me rende raison pourquoy
es aucuns il y a une letre superflue qui n'est
point gardée es autres? comme en dict, &amp; faict,
esquelz le c, est superflu, ny n'est point en la
prononciation. Vous me direz incontinant que
c'est pour monstrer qu'ilz viennent de dictum
&amp; factum, esquelz est le c: mais aussi repliqueray
je pourquoy en semblable dy, dis, dit,
dire, fais, fait, &amp; faire, ne sont escris avecq' le
mesme c, veu qu'ilz viennent de dico, dicis,
dicit, dicere, facio, facis, facit, facere: lesquelz
tous sont escris du c, &amp; desquelz dictum &amp;
factum ne sont que derivez.</p>
<h3>Escripre.</h3>

<p class="noindent">Que dirons nous
de ceux qui mettent des letres qui ne sont point
à la sourse? comme qui escrivent escripre. Je
ne puis bonnement entendre à quelle intention
ilz mettent ce p. Car il me semble que suyvant
leurs regles de derivaisons, il falloit plustost
mettre ung b, d'autant qu'il est decendu de
scribere. Il est vray qu'ilz me pourront dire
qu'il n'y a non plus de danger en l'ung qu'en
l'aultre, comme qui ny servent que d'estonner
le lyseur ainsi que fait ung espovantal de cheneviere
les oysillons, corneilles, &amp; pies. Concluons
doncques que telles observations de
derivaisons faictes contre la rayson, &amp; l'ordre
d'escriture sont vicieuses, comme qui la
corrompent, &amp; la rendent incertaine, &amp; confuse:
&amp; que finablement nonobstant toutes
les susdictes defenses amenées par ceux qui
veulent maintenir les vices de l'escriture
Françoise, il la fault ranger au seul usage de
la prononciation: de sorte qu'elle devra changer
de letres, ainsi que l'usage de la langue
changera de voix, comme celle qui luy sert à
representer son Image. Laquelle nous y devons
mirer tout telle &amp; ainsi entiere suyvant les
puissances des letres, qu'on a de coustume de
mirer en ung mirouer les Images des choses
qui luy sont presentées. Mais pour autant qu'il
est impossible de bien escrire selon les voix
de la prononciation, que premierement nous
ne cognoissions les puissances des letres, &amp; à
quelles voix elles servent: tout ainsi que ce n'est
pas assez à ung peinctre d'avoir le vif present
s'il ne cognoist les coleurs propres pour faire
le pourtrait perfect: il est necessaire pour rendre
nostre entreprinse perfecte de les rechercher
par le menu, &amp; faire en sorte que nonobstant
l'abus nous en puissions bien user: &amp; telement
qu'il ne se treuve point de façon de
voix Françoyse, qui ne se puisse escrire si distinctement,
que le lecteur n'ayt point d'occasion
de demourer perplex par ung desordre
d'escriture.</p>



<h2>DES LETRES, &amp; DE LEURS PUISSANCES.</h2>

<p class="d">Chapitre II.</p>

<p class="noindent">Ceux qui premierement ont divisé
les voix simples, &amp; subsequemment
les letres, les ont divisées en voyelles,
&amp; consonantes: tenans les voyelles
comme ames vivifiantes les consonantes,
d'autant que sans elles, elles ne peuvent estre
prononcées: non plus qu'ung corps ne peut avoir
mouvement, ny vie sans l'ame.</p>
<h3>a, e, i, o, u</h3>

<p class="noindent">Or n'ont
ilz au commancement assigné que cinq voyelles
en general: qui sont, a, e, i, o, u, comme desquelles
les autres moyennes participoient, sans
avoir egard à la diversité qui pouvoit provenir
à cause de la quantité. Mais depuis les
Grecz considerans leur prononciation, inventerent
la letre, &eta;, comme qui estoit une voix
moienne entre a, &amp; e: &amp; qui d'avantage estoit
longue, ou bien si vous voulez masculine. Aussi
ont ilz fait l'&omega; mega que nous pouvons appeller
le grand O, le composans de deux o micron
qui est ung o petit, pour aucuns vocables
esquelz la prononciation de l'o estoit plus longue.
Or me semble il que la langue Françoise
a beaucop de diversitez de voyelles, si nous y
voulons prendre garde: &amp; qui ont besoing
d'estre notées en nostre escriture, si nous la
voulons rendre perfecte. Car je treuve qu'entre
ces cinq voyelles nous avons aucunes
qui sont moyennes.</p>
<h3>e femenin
clos.
é masculin
clos.
é ouvert
masculin.
e ouvert
femenin</h3>

<p class="noindent">Et premierement il me semble
que tout ainsi que nous avons cest e, commun
que nous divisons en masculin, &amp; femenin
comme en bonne, &amp; bonté: &amp; que nous
devons appeller e clos: qu'en semblable aussi
avons nous ung e ouvert masculin, &amp; femenin,
duquel la prononciation est entre a, &amp;
e, que j'appelle e ouvert, comme qui requiert
une prolation plus ouverte que l'e commun,
ainsi que nous voyons en mes, tes, ses, semblablement:
esquelz certainement l'e sonne
plus ouvert qu'en bonne, bonté.</p>
<h3>Ai.</h3>

<p class="noindent">Et croy bien
que pour la craincte qu'on avoit qu'au lieu de
l'e ouvert on ne leust ung e clos, on a abusé de
la diphthongue ai, tout ainsi que font aucuns
Latins qui la prononcent en e ouvert. De sorte
qu'au lieu d'escrire més, fés, ilz ont escrit,
mais, faicts: qui est une mauvaise escriture, &amp;
abusive, comme je le vous monstreray quant
nous viendrons à vuyder les diphthongues.
Et pourtant estoit il beaucop meilleur de l'escrire
d'ung simple e. Ilz ont voulu d'avantage
exprimer cest e ouvert en adjoustant au
commun e une s, comme en estre beste, esquelz
il suffisoit ung é ouvert masculin.</p>
<h3>é ouvert
masculin.</h3>

<p class="noindent">Car comme
je vous ay dict tout ainsi que nous avons l'e
commun &amp; clos masculin, &amp; femenin, nous
avons aussi l'e ouvert de mesme.</p>
<h3>e ouvert
femenin</h3>

<p class="noindent">De sorte que
nous prononçons en étre, béte é ouvert masculin,
&amp; en bonnet, briquet, furet, semblablement,
nous prononçons l'e femenin.</p>
<h3>Regle.</h3>

<p class="noindent">Et notés
que tous noms &amp; participes qui se terminent
en ét au singulier, ont la terminaison du pleurier
en és par é ouvert masculin comme bonnet,
bonnés, furet, furés: fet, perfet, escris comme
requiert leur prononciation, font, fés, &amp;
perfés. Et si on te debat que ceste façon d'escriture
est bien diverse de la Latine, respons
qu'aussi est bien la prononciation Françoise,
que tu entens escrire, &amp; non pas la Latine. Au
demourant il n'y a Calomniateur si dificile, qui
se sceut pleindre de faire prononciation autre
que Françoise en lisant ceste façon d'escriture.
Mais pour autant qu'on me pourroit dire que
ceste difference d'e, est malaisée à faire, vous
avez ung remede qui est de recourir aux vocables
esquelz ilz sont cognuz.</p>
<h3>Maistre.</h3>

<p class="noindent">Et pourtant
si je veux savoir comme se doit escrire maistre,
mon recours sera à étre: comme qui sont d'une
mesme prononciation au premier e, par ce
moien tu despouilleras ce maistre, de la diphthongue
ai, avecq' s, &amp; y mettras le seul é
ouvert masculin escrivant métre. Or entendez
que combien qu'on ayt inventé (&amp; avecq' bonne
rayson) de diversifier é masculin du femenin
par la ligne dont les Latins notent leur accent aigu,
qu'il ne s'ensuyt pas pourtant que l'é masculin
ait tousjours l'accent aigu de sa nature. Car
si nous considerons bien la langue Françoise nous trouverons
que communement l'accent aigu se treuve
bien e femenin, comme es secondes personnes
du plurier des verbes du present indicatif. Ce
que nous voyons quant nous disons, vous comméncez,
vous revénez, esquelz l'accent aigu
n'est pas en la derniere syllable mais en la penultime,
qui est ung e femenin. Avecq' ce que
jamés l'accent ne change la quantité de la syllabe.
Il est vray qu'il y en a d'autres qui diversifient
cest é masculin avecq' une ligne oblique
qui prent sa naissance en l'e, en ceste sorte
[e], que je trouverois beaucop meilleur par
ce que cest autre marque qui ja est en usage,
est beaucoup plus propre pour signer les accens
à qui les vouldroit marquer. Quoy que ce soit
tout revient à ung.</p>
<h3>Allast.</h3>

<p class="noindent">Croyez que par faute d'avoir
consideré les quantités des voyelles noz
ancestres sont en partie tombez au vice de
superfluité de letres: non seulement en l'e, mais
aussi es autres voyelles, comme de l'a, es tierces
personnes du preterit perfect d'aucuns
verbes, escrivans, allast, donnast, aymast: esquelz
comme il est notoire, s est superflue, &amp;
suffit seulement de marquer a ainsi que l'é
masculin: ou bien si cela vous semble ennuyeux
de laisser l'a simple. Car encor' qu'on profera
a brief, si ne seroit il pas si estrange de nostre
prononciation que si on proferoit s.</p>
<h3>Fist.</h3>

<p class="noindent">Nous faisons
aussi le semblable de l'i, comme quant
nous escrivons fist, fistes, dist, &amp; ainsi des autres:
esquelz nous sentons evidemment la seule
prononciation d'un í, long: &amp; devons escrire
fít fítes.</p>
<h3>Feit.</h3>

<p class="noindent">Il est vray que nous avons voulu
r'habiller cela par la diphthongue ei: je ne treuve
point toutesfois qu'elle y soit prononcée, ny
ne le peult estre sans mauvaise grace.</p>
<h3>i Consonante.</h3>

<p class="noindent">Nous
usons aussi de l'i consonante, &amp; de mesme figure
que la voyelle: toutesfois qui vouldroit
rendre nostre escriture perfecte, il la faudroit
aucunement diversifier, &amp; la tenir quelque
peu plus longue.</p>
<h3>o ouvert</h3>

<p class="noindent">Venons maintenant à l'o, lequel
je treuve en la langue Françoise estre quelquesfois
prononcé ouvert, comme en cor, corps,
corne, mort, &amp; autrefois clos, comme en tonner,
foller, non, nom: dont es aucuns nous adjoustons
ung u, comme en amour, pouvoir, nous:</p>
<h3>Noz.
Nous</h3>

<p class="noindent">lequel aussi nous escrivons sans u, comme quant
nous disons, noz peres nous ont faict de grans
biens. Et toutesfois autant y a il de difference
en leur prononciation qu'il y a entre deux
gottes d'eau. Parquoy je dy que veu que nous
avons des vocables, ou le simple o faict autant
en l'escriture que la diphthongue ou, que nous
deussions corriger ceste façon d'escrire. Car
il n'est point de mention de la voyelle u, en
toute la langue Françoise faisant diphthongue
avecq' l'o; attendu qu'il faudroit par necessité
que nous l'oyssions en la prononciation,
tout ainsi que nous l'oyons en la diphthongue
eu, &amp; qu'il feit une telle resonance en une
syllabe qu'il fait en ce mot cohue, hors qu'il est
prononcé par division.</p>
<h3>Amor.</h3>

<p class="noindent">J'entens bien qu'on me
dira que si nous escrivons amor qu'on prononcera
cest o, tout ainsi qu'on fait en cor, mort,
corps. Mais aussi diray je qu'on le pourra
aussi bien prononcer clos comme on fait en
tondre, noz, hoste, compaignon, &amp; en assez
d'autres: esquelz certainement la prononciation
est toute telle qu'en amour, pour, courir,
pouvoir.</p>
<h3>o devant r.</h3>

<p class="noindent">Et à ce que je puis cognoistre nous ne
trouvons ceste diversité de prononciation qu'avecq'
r. Car devant les autres consonantes il
me semble qu'il se prononce tousjours clos: &amp;
s'il s'en treuve de prononcez ouverts, ilz sont
bien rares. Parquoy pour le moins nous fault
il noter de n'escrire jamés, ou, devant les autres
consonantes: car c'est la vraye prononciation
de l'o: &amp; escrirons povoir, covrir, coper,
covoitise tout ainsi que nous escrivons
bonne, bonté, compaignon.</p>
<h3>o ouvert
rare en
la langue
Françoise</h3>

<p class="noindent">Et au regard de l'o
ouvert il participe de l'a, &amp; o, &amp; est bien rare
en la prononciation Françoise: avecq' ce
qu'il ne se treuve (comme j'ay dict) qu'en aucuns
vocables devant r, comme en cor, corne,
corps, mort, fort, bord, or. Ausquelz on pourroit
donner ung point au dessus, comme cór,
córps, mórt, pour denoter l'o ouvert, &amp; escrire
du simple o tous autres vocables que nous
escrivons avecq' la diphthongue ou. Et ne doit
non plus l'o, estre diphthongué en pour, court,
amour, &amp; ainsi de tous autres o, qu'en corone,
bonne, bonté, coller, doleur: attendu que la
prononciation ne se trouvera point autre es
ungs qu'es autres. Vous pourrez paravanture
dire, que je cherche ung peu de trop pres
les choses. Croyez que je le fais affin que
vous cognoissiez comme a esté grande la
nonchallance de nous &amp; de noz ancestres,
en l'ordre de nostre escriture: &amp; affin que
pour le moins la cognoissance des petites faultes
vous donne horreur es plus grandes, &amp; telle
que quelquefois vous pensiez de les corriger. Et
pour aussi donner occasion à ceux qui font
des regles de bien escrire, de rechercher les
choses au vif, &amp; de ne se haster pas tant de
nous charger de celles qui ne partent d'autres
principes que de leur fantaisie seule, avecq'
je ne sçay quelle superstition de nombre
de letres pour oultrer l'escriture Françoise,
&amp; la rendre confuse.</p>
<h3>U.
Umbre.
Unde.
Ombre.
Onde.</h3>

<p class="noindent">Au regard de
u, je treuve que quelquefois nous luy faisons
usurper la puissance de l'o devant m, &amp; n,
qui est ung vice venu des Latins à cause des
derivaisons, comme en umbre, unde, qui viennent
d'<span lang="la" xml:lang="la">umbra</span>, &amp; <span lang="la" xml:lang="la">unda</span>: par faulte d'avoir
consideré que l'usage de la langue Françoise
a tourné cest u, en o, &amp; d'escrire ombre,
onde, &amp; ainsi de tous les autres, esquelz
vous oyez le son de l'o, comme en conduire,
prononcer.</p>
<h3>Humble</h3>

<p class="noindent">Vous en pourrez aisément voyr
la difference en faisant comparaison d'humble
à ombre, &amp; de ung à onde: d'autant
que vous oyrez en humble, &amp; ung, evidemment
la voix de u, &amp; es autres celle de
l'o.  Brief tout ce que vous demande l'escriture
n'est point en grand lecture de livres. Il ne fault
estre Hebreu, ne Grec, ne Latin, il ne vous
fault que la prononciation françoise, &amp; savoir
la puissance des letres, sans vous amuser à l'orthographie
des autres langes, quelque dificulté
qu'on vous face pour les derivaisons: suyvant
les quelles vous escririez ung langage
qui n'est Latin, Grec, ny François, inutile, &amp;
confus pour nous, &amp; scandaleux aux estrangiers.
Au demourant je treuve que les Latins,
&amp; François, &amp; toutes autres nations qui usent
de l'u, s'en aydent aussi en son de consonnante.</p>
<h3>Claude
Cæsar.</h3>

<p class="noindent">Parquoy l'advis de Claude Cæsar n'estoit
pas sans rayson, qui voulut qu'on usa d'une
autre figure de letre pour u, consonante en
inventant une [f], renversée: qui toutesfois ne
fut pas receue. A la verité aussi est ce chose
bien dificile de faire recevoir à ung peuple
une nouvelle façon de faire tant soit elle juste,
raysonnable, &amp; à son advantage. Et
pourtant quiconque se mesle de faire telles remonstrances,
se doit contenter d'avoir fait son
devoir envers les homes, de tant qu'il sent son
entreprinse bonne &amp; fondée en rayson: sans
au demourant craindre les moqueries &amp; blasmes
ausquelz finablement l'ignorance forcée
a son recours. Il nous reste encores à depescher
l'y grec, le quel semble estre superflu en
nostre langue: d'autant que l'i, est suffisant. Il
est vray que les Latins en usent tant seulement
es vocables tyrez des Grez, es quelz il se
rencontre, comme en <span lang="la" xml:lang="la">syllaba, lychnus, lycaon,</span>
&amp; aultres innumerables: combien qu'il n'est
pas vray semblable, qu'ilz l'ayent prononcé
anciennement en i. Or quant à nous ce nous seroit
une grand peine de chercher en nostre langue
les vocables Grecz qui le requierent, d'autant
que chascun en use à son bon gré pour i,
&amp; sans faire tort à l'escriture.</p>
<h3>Aymer.
Aimer.</h3>

<p class="noindent">Aussi bon est
aymer qu'aimer. Il est vray qu'il seroit plus
convenant entre deux voyelles que l'i, là ou i,
demeure voyelle. Ce qu'aussi nous faisons le
plus souvent, comme en loyal, royal, &amp; à bonne
rayson: veu que l'i, sonne quelque fois en consonante
entre deux voyelles, comme en gojat,
projet, ce que jamés ne fait l'y, grec.</p>



<h2>DES DIPHTHONGUES.</h2>

<p class="d">Chapitre III.</p>

<h3>Diphthongue.</h3>

<p class="noindent">Or avant que de disputer des diphthongues,
sachons premierement
que cest, &amp; disons que diphthongue,
en comprenant les triphthongues,
est ung amas de plusieurs voyelles retenans
leur son en une seule syllabe:</p>
<h3>Ay.
Eao.
Oy.
Ye.
Uy.</h3>

<p class="noindent">comme ay,
en aydant, eao, en beao, veao, oy en moins, ye en
hyer, fier, uy en bruyt, &amp; ainsi des autres es
quelz les deux voyelles sont prononcées. Et
pourtant abusent ceux qui cuydent que de ceste
assemblée de voyelles, il s'en face une confusion
de son d'une seule autre que celuy de
celles qui la forment: comme font les Grecz
d'aujourd'huy, quant ilz prononcent Aineas,
Eneas:</p>
<h3>Typtis.
Typteis.
Inon.
Oinon.</h3>

<p class="noindent">ou bien quant on pense que l'une seule
des deux doit estre prononcée: ce qu'ilz
font en la plus grand partie de leurs diphthongues,
prononçans tant seulement la derniere
voyelle, comme Tiptis, pour Tipteis,
inon, pour oinon: ayans opinion les aucuns
d'eux estre impossible de faire en la langue
Grecque, ce que les enfans, &amp; nourisses savent
faire en la nostre.</p>
<h3>Aimatto</h3>

<p class="noindent">Mais quelle dificulté
y a il plus grande à prononcer ai, &amp; oi, en
aimatto, aideo, oine typoien, qu'en ces autres
françois, aimant, aydant, oindre, &amp; moien: es
quelz nous oyons resoner legierement les deux
voyelles?</p>
<h3>Deux abus
en diphthongue,
en
l'escriture
françoise.</h3>

<p class="noindent">Or je treuve qu'en nostre escriture
nous en abusons en deux sortes, l'une, en ce que
nous escrivons diphthongue au lieu d'une simple
voyelle, &amp; l'autre en escrivant une diphthongue
pour autre.</p>
<h3>Ai.</h3>

<p class="noindent">Voyons premierement
doncques celles qui commencent par a, &amp; considerons
si ai, se treuve tousjours raysonnablement
escrit, de sorte que les deux voyelles
soient en la prononciation comme nous les voyons
en aymant, aydant, hair.</p>
<h3>Mais.
Maistre.
e.</h3>

<p class="noindent">Il n'ya point de doubte
qu'en mais, maistre, aise, vous ny trouverez
aucunes nouvelles de la diphthongue ay, mais
tant seulement d'ung e que j'appelle é ouvert,
comme ja j'ay dict. Parquoy telle maniere d'escriture
est vicieuse en ceux là, &amp; en tous autres
semblables, es quelz la prononciation est
autre que d'ai: comme vous pourrez cognoistre
si vous les paragonez à aydant, aymant,
es quelz elle est veritablement prononcée.</p>
<h3>Ai pour
ei.</h3>

<p class="noindent">Je
treuve d'avantage que nous faisons bien souvent
usurper à la diphthongue ai, la puissance
de ei, comme en ces vocables sainct, main,
maintenir: es quelz sans point de doubte nous
prononçons la diphthongue ei tout ainsi qu'en
ceint, ceinture, peindre, peinture, meine, emmeine.
De sorte que si tu te joues de vouloir
prononcer ai en ceux là, tu seras trouvé lourd,
&amp; de mauvaise grace, &amp; avecq aussi bonne
rayson qu'est le menu peuple de Paris quant il
prononce main, pain, par ai. Ne soyons doncq
pas plus lourds, &amp; nyez en nostre escriture
que nous ne vouldrions estre trouvez en la lecture:
&amp; escrivons pein, mein, &amp; tous autres,
es quelz nous oyons semblable prononciation
par ei, ainsi que nous faisons peine, meine,
ceint, ceinture, peindre, ayans tousjours comme
je vous ay dict la prononciation devant
noz yeux: car cest le vif, &amp; le refrein de nostre
escriture.</p>
<h3>ao.
au.
Paovre.</h3>

<p class="noindent">Nous avons d'avantage en la
prononciation la diphthongue ao, laquelle nostre
escriture ne cognoist comme point, mais a
au contraire en bonne recommendation la diphthongue
au, qu'onques à mon advis langue de
françois ne prononça en son langage, comme
autant, cault, chauld, chevaux royaux, es quelz
nous oyons distinctement la diphthongue ao,
tout ainsi qu'en paovre.</p>
<h3>Saoler.</h3>

<p class="noindent">Au contraire aussi
nous l'escrivons en saoler, aorner, là ou il n'est
nulle memoire de l'a, en la prononciation.</p>
<h3>Aotant.</h3>

<p class="noindent">Vsons
doncques de la vraye diphthongue en nostre
escriture dont use la prononciation, &amp; escrivons
aotant, caot, &amp; ainsi des autres, &amp; mesmement
qu'elle est hors du dangier des Calomniateurs.
Car il est impossible d'en faire lecture
en diphthongue, qu'on ne prononce le françois.</p>
<h3>Oy.
Oe.</h3>

<p class="noindent">Passons aux autres diphthongues, j'entens
à celles ou il me semble qu'on fait quelque
abus, comme à la diphthongue oy: la quelle
je voy indiferemment escrite pour oe, comme
en moy, toy, soy, troys foys, roy, &amp; estoit aymoit,
&amp; finablement en tous les preterits imperfectz
des verbes: comme aymoys, aymoyt,
estoys, estoit, &amp; quant nous disons quelquefois
j'aymoy, j'estoy, es quelz indubitablement
nous prononçons la diphthongue oe, par e
ouvert femenin, ou brief. Ce que nous verrons
evidemment si nous voulons considerer
ceste diphthongue oi, es vocables es quelz elle
est prononcée, &amp; trouverons qu'il y a grande
difference des ungs es autres.</p>
<h3>Moins.
Royal.
Loyal.</h3>

<p class="noindent">Car en
moins royal, loyal, nous oyons evidemment en
la prolation la diphthongue commencer par
o, &amp; finir par i. Au contraire en moy, toy, soy,
nous oyons la fin de la diphthongue, non seulement
en e, mais encor en é ouvert, qui est
moien entre a &amp; e clos, &amp; par consequence
bien estrange de la prononciation de l'i, ou y
grec.</p>
<h3>Loé.
Roé.</h3>

<p class="noindent">Nous escrirons doncq' loé, roé, &amp; loyal,
royal. Par ce moien la diphthongue oé, sera
tournée en oy en ces autres derivatifs. Aussi
ferons nous estoiét alloét, &amp; tous autres qui
ont mesme prononciation, &amp; qu'un enfant apris
en l'Alphabeth cognoistroit aisément. Et
retenez que je parle de la diphthongue oé par
l'é ouvert brief: car nous en avons une autre
par l'é ouvert masculin, par lequel nous nous
dechargerons de deux letres superflues: les
quelles nous donnent occasion grande, &amp; mesmement
à ceux qui ne sont rusez, &amp; bien usitez
à la langue françoise (je ne dy pas seulement
aux estrangiers, mais aussi à la plus grand
partie des françois) de faire une lecture merveilleusement
aigre au pris de nostre usage de parler.</p>
<h3>Aymoient
venoient.</h3>

<p class="noindent">Les quelles letres se treuvent entrelassées
en la tierce personne du plurier des verbes du
preterit imperfect, comme en aymoient, venoient,
disoient: es quelz si nous lisons la derniere
syllabe entiere comme la rayson de l'escriture
le requiert, je vous laisse à penser de quelle
mauvaise grace sera la prononciation: &amp; s'il
fault comme la raison le veult que nous lisions
moient en aimoient, tout ainsi que nous le faisons
en moien. Or pour remedier à cecy, &amp;
que nostre escriture soit plus courte &amp; plus
lisable, il nous fault recorir à la prononciation
ainsi qu'ung peinctre recourt au vif ou à l'ordonnance
qu'il suyt pour corriger son pourtraict.</p>
<h3>Oé.</h3>

<p class="noindent">De vray il me semble que nous ne proferons
à parler proprement en françois que la
diphthongue oé avecq' le t, en queue, laquelle
j'entens estre de l'o &amp; é ouvert long: de sorte
que ceste derniere syllabe n'est en rien differente
de celle de la tierce personne du singulier,
sinon d'autant que l'e du plurier demande
plus longue prononciation, que celuy du singulier:</p>
<h3>Ferme.
Fermé.</h3>

<p class="noindent">tout ainsi que nous voyons advenir
en l'e clos femenin, &amp; masculin, comme
quant nous disons: ferme l'huys, s'il n'est fermé,
nous ne voyons aucune difference en la
prononciation, sinon, que la derniere syllabe
du dernier fermé requiert plus longue prolation.</p>
<h3>Aymoét.
Aymoét.</h3>

<p class="noindent">Aussi dy je que quant nous disons Pierre
aymoét ceux qui l'aymoét: il n'ya difference
entre ces deux verbes, sinon que le premier a
e ouvert femenin, &amp; le dernier a l'é masculin
qui demande une prononciation lente estant celle
de l'autre fort soudaine: &amp; là ou vous vous
sentiriez chargez de l'e ouvert, tousjours faudroit
il ung é masculin en l'ung, &amp; femenin
en l'autre. Ny n'ay introduit l'e ouvert, sinon
pour rendre l'escriture plus perfecte, &amp; plus
lisable. Car il me semble que la charge n'en est
pas si grande que l'aisance.</p>
<h3>Ou.</h3>

<p class="noindent">Il reste encores à debatre
la diphthongue ou, dont comme je vous ay
dict nous nous passerions bien: tellement que nous
voyons que les ungs l'escrivent quelquefois, les
autres non en aucuns vocables, comme en nous,
quant il est primitif, &amp; non en noz quant il est
derivatif. Ce qu'ilz ne font pour autre rayson
que pour faire la difference du primitif au pris
du derivatif: à quoy je vous ay ja respondu qu'il
n'y a difference, ny derivaison, qui ayt loy de
corrompe l'escriture: &amp; que puis que la prononciation
n'en fait point, qu'aussi ne doivent
les letres en corrompant leur puissance.</p>
<h3><span lang="la" xml:lang="la">Volo vis
volo volas.</span></h3>

<p class="noindent">Mais
quelle difference font les Latins quant à l'escriture
des letres entre <span lang="la" xml:lang="la">volo vis</span>, &amp; <span lang="la" xml:lang="la">volo volas</span>?</p>
<h3>Vouloir.
Voler.</h3>

<p class="noindent">Car vo, est escrit de mesmes letres en l'ung
qu'en l'autre: &amp; toutesfois ilz sont de diverse
signification, car <span lang="la" xml:lang="la">volo vis</span> signifie je veux,
&amp; <span lang="la" xml:lang="la">volo volas</span> je vole. Quelle rayson doncques
avons nous d'escrire vouloir, par la diphthongue
ou, plustost que voler? De sorte que nous
nous obligeons à une loy à la quelle jamés autre
langue ne s'est obligée: j'entens pour corrompre
les puissances des letres, &amp; là ou il
leur seroit advenu, je ne voy point de moien de
raysonnable excuse.</p>
<h3>g, c.</h3>

<p class="noindent">J'ay laissé à parler de
deux autres diphthongues que nous avons introduictes
pour nous jetter hors de la confusion
du g, &amp; du c, d'autant que quelquefois
nous prononçons le g en i, consonante, &amp; le c
en s, devant l'a, &amp; l'o, autrefois en leur propre
puissance.</p>
<h3>ea.
eo.</h3>

<p class="noindent">Comme quant nous disons gagea,
&amp; gageons, commencea, commenceons, là ou
ses deux diphthongues ea, &amp; eo, sont faulses.
Car nous n'y prononçons purement que l'a,
&amp; o: nous vuyderons toutesfois cela quant
nous parlerons de ses deux consonantes. Vous
voyez comme d'une faulte on tumbe en autre:
car si le g, &amp; le c n'eussent point usurpé
les puissances de s, &amp; de i, consonante, &amp; que
nous eussions usé simplement des letres selon
qu'est leur puissance: nous n'eussions point eu
occasion d'abuser de ces autres diphthongues.
Il y a aussi ung autre abus en l'i, devant le g,
&amp; l, que je remets au propos que nous tiendrons
quant nous les expedierons. Voyla en
somme toutes les dipthongues dont à mon advis
nous abusons en nostre façon d'escrire, &amp; qui
me semblent dignes d'estre corrigées, si nous
voulons faire que nostre escriture quadre à la
prononciation. Passons maintenant aux consonantes.</p>



<h2>DES CONSONNANTES.</h2>

<p class="d">Chapitre IIII.</p>

<p class="noindent">Les Grecz homes ingenieux &amp; recherchans
les choses selon la rayson
naturelle, ont formé leurs conjugaisons
des verbes, suyvans aucunes consonantes:
qu'ilz appellent characteristiques, &amp;
qui avoient le plus d'affinité, &amp; consonance
ensemble.</p>
<h3>B. u consonante f,
ph, pt.</h3>

<p class="noindent">Et pourtant ont ilz mis en la premiere
celles qui avoient en la derniere syllabe devant
&omega;, b, ou &pi;, ou &phi;, ou [pi]&tau;, qui vallent autant
en nostre langue que b, ou u consonante, ou f, p,
ph, pt: les quelles b, &amp; p, sont formées d'une
clousture de levres forcée de s'ouvrir par le
vent de l'home, qui est quelque moindre au
b, qu'au p. Et les autres le sont par une compression
qui se fait de la levre d'embas aux dens de
dessus: &amp; est le mouvement moindre en u consonante,
qu'en f, &amp; ph, les quelz j'estime en
nostre langue n'estre en rien differans de puissance:</p>
<h3>F, ph de
mesme
puissance
en la
langue
françoise.</h3>

<p class="noindent">car autant sone f, en filer que ph, en Philipe.
Or je treuve qu'en nostre façon d'escrire
nous abusons souvent par superfluité du p, &amp;
f, de sorte qu'elle donne occasion de faire une
lecture rude, &amp; brusque:</p>
<h3>Doibt.
Escripre.</h3>

<p class="noindent">comme quant nous
escrivons doibt, doibvent, briefvement, escript,
escripture, escripre. Car là n'est aucune mention
d'elles en nostre prononciation: ny n'est
possible de les y faire tant soit peu sonner,
qu'on ne face une lourde façon de parler.</p>
<h3>Regle de
b, &amp; f.</h3>

<p class="noindent">Et
tenez pour regle generalle que b, &amp; f, ne se
rencontrent jamés en la prononciation françoise
avant u consonante:</p>
<h3>Obvier.</h3>

<p class="noindent">si ce n'est que le b,
semble quelque peu sonner en obvier: combien
que ce n'est pas la nayve prononciation françoise.</p>
<h3>Ovier.</h3>

<p class="noindent">Car sans y prendre garde nous prononçons
plus voluntiers ovier, qu'obvier: &amp; ny a
point de doubte qu'au dernier obvier nous
nous forçons, pensans que la prononciation
latine nous y doyve contreindre. En quoy nous
abusons, car le seul usage de nostre langue doit
gouverner nostre prononciation.</p>
<h3>Brief.
Brieve.</h3>

<p class="noindent">Notez aussi
que les noms qui se terminent en f, comme
brief, la tournent en leurs derivatifs en u consonante,
comme brief, brieve, privatif, privative.
Passons aux autres consonantes, en poursuyvant
celles qui ont quelque convenance de
voix ensemble.</p>
<h3>G, C, Kh,
KT.</h3>

<p class="noindent">Les Grecz font leur seconde
conjuguaison des verbes de G, K, X, K, T, qui
vallent autant en nostre langue que g, &amp; c,
ainsi que nous les prononçons avant a, &amp; o,
&amp; que Kh, &amp; KT. Or fault il entendre que
ces letres ne sont guieres differentes que de
vehemente, moyenne, ou foyble prolation. De
sorte que toutes se forment d'une retraicte que
fait la langue contre le palais en s'estendant
jusques aux dens machillieres, &amp; au mouvement
de laquelle se cause Ch, ou Kh, quant il
est vehement: &amp; ce à cause de l'aspiration,
mais c, ou K, ou q, quant il est moien: au regard
du g, il a la prononciation plus molle.</p>
<h3>Ch.</h3>

<p class="noindent">Nous povons
bien voer ces differences en Chameau,
Capitaine, Gabriel: toutesfois que les François
ne font guieres soner une aspiration apparamment
avecq une consonante, joinct qu'ilz
prononcent devant toutes voyelles ch, en s molle.</p>
<h3>Cicero.
Sisero.</h3>

<p class="noindent">Je laisse à penser aux Latins de quelle autorité
ilz prononcent le c, en s, avant e, &amp; i, &amp; en
semblable le g en i consonante, &amp; combien est
estrange la prononciation de <span lang="la" xml:lang="la">Cicero</span> en prononçant
Sisero, au pris de dire Kikero. Pensez
comme nous trouverions estrange en nostre
langue si quelqu'ung prononçoit Saset pour
Caquet.</p>
<h3>Quintilian.
Priscian.
Erasme.</h3>

<p class="noindent">Toutesfois quelque chose qu'en dye
Quintilian, &amp; Priscian: &amp; apres eux Erasme,
on y voyt point d'amendement. Et au lieu
de prendre peine (qui ne seroit pas grande) de
bien prononcer selon l'ancienne coustume des
Latins, chascung s'excuse sur la faulte d'autruy,
disant que les plus savans en usent ainsi.
Si n'est il en la puissance de tous les savans homes
du monde de forger une nouvelle langue
Latine par la plume, ny par livres. Car ung
langage est de telle nature, qu'il requiert pour
son commencement la tette des nourrisses, &amp;
le commun usage receu presques de toutes
conditions d'homes d'une nation: ny ne fut
oncques trouvé depuis que le monde est monde,
qu'autres homes que ceux du pays ayent
en puissance de changer l'usage d'une langue,
sinon de tant qu'ilz ont eu commune habitation
ensemble. Au demourant il n'y a celuy
qui estudie es langues Latine, &amp; Grecque,
qui n'entende faire la prononciation telle,
qu'a esté celle des Autheurs qu'il list: &amp;
s'il la fait autre, je puis dire que c'est ung jargon:
d'autant que sa lecture ne fut onques anciennement
cognue. Avecq ce que comme je
vous ay dict l'usage par lequel nous tumbons
en confusion &amp; desordre, se doit appeller abus.
Voyons maintenant si les François ont
point confondu ces letres, de sorte qu'on puisse
faire faulse lecture.</p>
<h3>Abus du
c, en s.</h3>

<p class="noindent">Je trouve premierement
que nous avons usurpé le c, en son d's, avant
toutes les voyelles: combien que quelquefois il
demeure en sa premiere puissance devant a,
o, u, comme en Capitaine, Compaignon, Cure.
Mes en ces autres comme, Fonça, façon,
cecy nous voyons qu'il est prononcé en s. Parquoy
vous voyez evidemment que ceste façon d'escrire
donne occasion de mal prononcer, &amp;
de laisser le liseur en doubte. Or je m'esmerveille
que ceux qui ont cherché de faire differente
escriture de vocables, là ou leur signification
seroit diverse: n'ont advisé en semblable
de diversifier les letres, là ou leur puissance
se trouveroit diverse.</p>
<h3>Façon
Facond.
Nous
Noz.</h3>

<p class="noindent">Car il me semble qu'il
est aussi raysonnable de diversifier le C, quant
il sonne en S, de celuy qui sonne en K: attendu
mesmement que la prononciation est diverse,
comme en façon, &amp; facond, que de faire diverse
l'escriture de nous, primitif, &amp; de noz
derivatif: qui ne sont en rien differens en leur
prononciation.</p>
<h3>ç.</h3>

<p class="noindent">Pour nous oster doncques de
ceste confusion du C, j'ay advisé que les Hespaignols
ont ung ç crochu, ou à queue, dont
nous pourrons user devant toutes voyelles: devant
lesquelles nous usurpons le C, en S, en escrivant
de ça çeçy façon, non pas que je vueille
dire que S, ne s'y puisse bien mettre, quoy
que les homes de france se moquent des Dames
le faisant ainsi.</p>
<h3>L'escriture
des
femmes
de france
meilleur
que celle
des homes.</h3>

<p class="noindent">Des quelles si nous recherchons
la façon d'escrire, nous la trouverons
beaucop plus raysonnable, &amp; mieux poursuyvie
selon l'Alphabeth, que celle des plus
savans homes des nostres. Brief s'il est demouré
quelque reste de raysonnable escriture, &amp;
formée selon que les puissances des letres le
requierent, il leur en fault donner l'honneur:
comme qui ont suyvi ung bon principe qui est,
que l'office des letres est de servir en l'escriture,
chascune selon sa puissance: &amp; non pas
pour y estre oysive, ou bien usurper celle d'une
autre. Ce qu'au contraire nous avons faict
tous en prenant des faulx principes, que ja je
vous ay debatuz.</p>
<h3>Abus en
tous ars
par faulx
principes.</h3>

<p class="noindent">Si nous estions homes à qui
la rayson fut en affection, &amp; que nous eussions
en toutes choses les vrays principes en aussi
bonne recommandacion que les apparans: les
sophisteries, &amp; faulses doctrines en tous ars
ne seroient pas en si grand regne, ny receues
pour veritables. Mais en cela cognoistrez
vous la difference du savant, &amp; de l'ignorant,
&amp; sophiste, que le savant se fortifie de ses principes,
qu'il sent partir de verité, &amp; pourtant
certains, &amp; invincibles: sans recourir à nulles
autres armes, &amp; sans fuyr nulle part le combat.
Mais là ou la rayson nous default, &amp; que
la verité nous presse, de sorte que ceste apparence
qui n'est qu'une couverture de mensonge
vient à estre decouverte: allors nous quittons
la campaigne, ainsi que fait une troupe
de gens de guerre quant elle se sent foyble,
&amp; regaignons le fort de ruses, &amp; malices,
pour quelquefois faire des saillies, avecq' injures,
cryeries, &amp; toutes façons de cruauté. O
que c'est une grande pauvreté, &amp; misere en
ung pays, quant les homes veulent forcer les
autres de recevoir l'ignorance pour science,
&amp; les tenebres pour lumiere! Or revenons à
noz moutons. Il me semble doncques que si
nous usons de ceste façon de ç comme je vous
ay dict: &amp; que nous employons le nostre devant
les voyelles, esquelles nous le prononçons
en K, comme en Capitaine, coper, compaignon,
que nous fuirons ceste façon de confusion de
puissance de letres. Par ce moien nous aurons
deux letres d'une mesme nature: d'autant
qu'il n'est pas possible de corriger l'abus du c
autrement: avecq' ce qu'il n'y a point d'inconvenient
pour la lecture, d'avoir plusieurs
letres d'une mesme puissance.</p>
<h3>K, Q
superflus.</h3>

<p class="noindent">Quant est du
K, &amp; q, les Latins les ont estimez superfluz,
comme qui avoient le c, ayant mesme puissance
qu'eux sur toutes les voyelles. Il est vray
qu'ilz s'aydoient du q, comme dict Priscian
pour monstrer qu'es vers l'u ensuyvant perdoét
la force de letre, qui se doit entendre à
mon advis en tant que touche la quantité. Car
par rayson deux voyelles en une syllabe la
rendent longue. Or avons nous en tyrant des
vocables de la langue Latine gardé ce q, avecq
l'u en ceux ou nous l'avons trouvé: combien
que l'u n'y soit aucunement prononcé, &amp; que
nous ne soyons en la necessité pour la poesie
dont parle Priscian. Parquoy il est superflu.</p>
<h3>Qui,
que,
quelle.
qi, qe,
qelle.</h3>

<p class="noindent">Car quant nous prononçons qui, que, quelle,
quant, &amp; ainsi des autres, nous ne disons sinon
qi, qe, qelle, qant. Et pourtant je treuve
que c'est simplesse de l'escrire, &amp; de penser
que l'u soit de rien necessaire pour faire soner
le q en K. Et si le c n'eust esté corrompu en
usurpation de s, &amp; qu'il eut gardé sa puissance
devant i, &amp; e, en K: nous n'avions en sorte
du monde besoing du q, ne du K. Car si nous
prononçons le c en K, en cholerice comme il
deut estre, nous y trouverons nostre lecture
aussi entiere qu'en cholerique, ou choleriqe.
Parquoy le q, ou bien le K nous est necessere
mesmement devant e, &amp; i, comme en qi ou Ki,
qelle, ou Kelle. Et quant à cest u, que nous mettons
apres le q, il donne occasion de mauvaise
lecture: &amp; si ne la donne pour la grande coustume
qu'on a de la taire, si est ce qu'en le taisant
nous cognoissons qu'il est surhabondant.</p>
<h3>Ch.
Cholere,
Chameleon.</h3>

<p class="noindent">Au regard de Ch nous en usons egallement
devant toutes les voyelles en s molle: comme
en chansons, cheminer, chiches crochu, exceptez
aucuns tant Latins que Grecz esquelz
nous le prononçons en K, comme en cholere
chameleon, charté, &amp; toutesfois nous n'oyons
point de prononciation autre que du simple c,
ou K.</p>
<h3>Colere.
Cameleon</h3>

<p class="noindent">Et pourtant nous les devons escrire par
le seul C, ou K sans avoir egard à l'aspiration,
veu que nous ne l'y faisons point sonner, ny à
la derivaison, comme souvent je vous ay dict, sinon
d'autant que la prononciation la garde:
de sorte que nous devons escrire Colere, Cameleon.</p>
<h3>Collation
Camelot</h3>

<p class="noindent">Ne ny a non plus de difference en la
prononciation de Co &amp; Ca en eux, qu'en Collation,
&amp; Camelot. Et pour autant que nous
avons usurpé Ch, en S, molle, par devant toutes
voyelles, nous n'en userons qu'à ceste façon
de voix.</p>
<h3>ç pour
Ch.</h3>

<p class="noindent">Combien que qui voudroit mieux
faire nous le pourrions diversifier ainsi que je
vous ay dict du ç sonant en s: &amp; pour monstrer
qu'il doit estre prononcé plus mollement que
le c simple, luy mettre ung point au mylieu de
ceste figure ç: d'autant que c'est une moquerie
de penser qu'h, amollisse une voix. Car au contraire
elle luy donne vehemence, comme vous
voyez en home, Hallebarde, Hallecret. Parquoy
ce seroit ung abus de l'appeller c aspiré,
&amp; le devra l'on plustost nommer c mol, comme
qui requiert une prononciation grasse, &amp;
molle.</p>
<h3>G.
U apres
g abusif.</h3>

<p class="noindent">Au demourant quant à la letre g, je
treuve que nous l'avons usurpé en i consonante
presques devant toutes les voyelles: de sorte
que quant nous en voulons user suyvant sa
propre puissance devant e, &amp; i, nous tombons
au mesme vice que nous faisons du q: apres
lequel nous escrivons ung u, dont la prononciation
ne fait point de mention.</p>
<h3>Quadrer.
quelle.
Langue.</h3>

<p class="noindent">Et tout ainsi
que nous escrivons quadrer, quelle, esquelz
nous ne prononçons point u: aussi escrivons
nous langue, languir. Esquelz toutesfois n'est
non plus de mention de l'u, qu'en ces autres
Gabelle, Gabrier, allengore. Qui en est doncq'
la cause? l'inconsideration de ceux qui premierement
ont usurpé le g en i consonante: &amp; qui
se voyans pressez, d'autant que quelquefois
nous le prononçons devant toutes les voyelles
en sa propre puissance, ilz ont advisé d'entrejetter
cest u, mesmement quant e, ou i, sont subsequens
comme en langue, languir, &amp; guyder,
pensans à mon advis que les Latins le feissent
ainsi:</p>
<h3><span lang="la" xml:lang="la">Legis leget</span>.
Lejis lejet.</h3>

<p class="noindent">attendu que nous prononçons aujourdhuy
<span lang="la" xml:lang="la">legis, leget</span>, tout ainsi que lejis lejet. Je voudrois
toutesfois bien savoir la rayson pourquoy
nous ne prononçons ga, ge, gi, go, gu, d'un
mesme son de g, qu'il fait avant a, tout ainsi
que nous faisons ba, be, bi, bo, bu. Ce que les
Allemans font en leur langage, ainsi que je
l'ay entendu: de sorte que s'ilz avoient à escrire
en leur langue, languir: ilz n'escriroient
sinon langir.</p>
<h3>L'usage
des anciens.</h3>

<p class="noindent">Voila doncques que nous a faict
cest usage de noz anciens, que les ignorans
mettent si souvent en avant. Ilz ont premierement
confondu la puissance des letres: &amp;
pour autant que par necessité il fault qu'il
s'en ensuyve desordre, ilz sont tombez en
ung autre inconvenient, qui est la superfluité
d'elles. Croyez messieurs, que le recours
qu'à tout propos nous faisons à la souffisance
de noz anciens, comme les estimans avoir faict
toutes choses de grand conseil, &amp; consideration,
est quelquefois une apparante couverture
de vices, &amp; faultes: &amp; une vraye nourrisse
d'ignorance, &amp; d'oysiveté d'entendement,
avecq' une oultrecuydance pour conserver une
apparance de savoir.</p>
<h3>Honneur
deu aux
anciens.</h3>

<p class="noindent">Brief il fault suyvre
noz anciens, &amp; leur porter reverence, de tant
que nous les voyons l'avoir porté à la rayson:
ayans opinion que leurs euvres doyvent de
tant estre louables, qu'elles seront trouvées
faictes de consideration.</p>
<h3>I consonante
pour g.</h3>

<p class="noindent">Pour remedier doncques
à ce g, il me semble que nous deussions
pour bien escrire, &amp; pour oster ceste confusion
de letres, user de l'i consonante, toutes
les fois que nous l'usurpons en telle puissance,
comme en Ange, Linge, Manger, Mangeons:
&amp; oster du tout la fantasie que nous avons à
ces derivaisons de langues, puis que nous ne la
gardons point en la prolation:</p>
<h3>La prononciation
des
Latins
&amp; Grecz
du g, avant
e, &amp; i
vicieuse.</h3>

<p class="noindent">avecq' ce que
la prononciation Latine, &amp; Grecque du g
avant e, &amp; i, ne fut oncques anciennement telle
que nous la faisons aujourdhuy: &amp; garderons
nostre g, devant toutes voyelles en la mesme
puissance qu'il a devant a, o, u. Par ce moyen
nous osterons premierement l'abus de l'u, entrejetté
devant e, ou i, comme en langue languir:
secondement nous osterons la diphthongue
ea, que nous escrivons sans propos en mangea,
gagea, &amp; ainsi des autres, en escrivant
manja, gaja. Tiercement nous osterons aussi
celle de eo, comme en mangeons gageons, en
escrivant manjons, gajons.</p>
<h3>Lange
pour langue.</h3>

<p class="noindent">Il est vray que vous
me direz que quant en manjer, gajer, &amp; des
autres semblables l'amendement sera suportable:
mais qu'attendu le commun usage de g
en i consonante avant e, &amp; i, il sera bien difficile
de recevoir lange pour langue, langir pour
languir. Quant à cela je confesse bien que toutes
choses en leur commancement sont difficiles,
&amp; facheuses, &amp; mesmement quant il
fault desapprendre. Mais aussi n'est il rien si
difficile que l'home n'entrepreigne, quant par
rayson il y sent ung grant gain &amp; proufit.
Vous me direz d'avantage que l'Italien, l'Hespaignol,
&amp; assez d'autres peuples en font
comme nous. Ayons doncques par sus toutes
nations ce bon renom, que nous somes les premiers
qui estans blasmez par sus tous autres
peuples d'user de la plus confuse, &amp; vicieuse
escriture, l'avons de sorte amendée qu'elle
leur servira de mirouer pour donner ordre
aux leurs. Nous ne somes pas encores hors de
tous les abus du g.</p>
<h3>ig.</h3>

<p class="noindent">Car il me semble que nous
en abusons lordement avecq' ung i devant n
molle, d'autant qu'elle n'y sonne aucunement:
ny ne luy donne aucun confort de sa voix,
comme en Aigniau, mignon, esquelz nous
n'oyons, qu'une n amollie: qu'au contraire le g
precedent deut renforcer comme tresbien le
prononcent les Italiens en la langue Latine, le
proferans entre g &amp; n, en <span lang="la" xml:lang="la">magnus, agnus</span>, ainsi
que l'ancienne coustume le requeroit. Et
pourtant non sans cause les anciens disoient
qu'en cela ilz avoient faulte d'une letre qui
sonna entre g &amp; n. Ilz craignoient à mon advis
donner occasion de confusion de lecture.</p>
<h3>N molle</h3>

<p class="noindent">Or pour autant que n, en nostre langue sonne
quelquefois mollement, &amp; que noz anciens
sont tombez en mauvaise prononciation du g
devant n, es vocables Latins: ilz ont par mesme
rayson faicte mauvaise escriture Françoise.</p>
<h3>n.</h3>

<p class="noindent">Parquoy en prononçant mal <span lang="la" xml:lang="la">agnus</span>, qui veult
estre prononcé quasi comme <span lang="la" xml:lang="la">annus</span>, sinon que
ceste premiere n, doit tenir du g (Autrement
ne le vous sauroye je declairer) ilz ont extraict
une prononciation Françoise tout autre en Aigniau:
&amp; l'ont escrit tout ainsi presque que
les Latins, au lieu que la langue Françoise ne
requeroit qu'une prononciation molle de n,
laquelle il suffisoit diversifier aucunement,
comme d'ung poinct crochu mis au dessus n.</p>
<h3>Cognoistre.</h3>

<p class="noindent">D'avantage il y peut eschoir desordre, attendu
que nous escrivons quelquefois ce g devant
n, &amp; là ou elle ne sonne point ainsi mollement
comme en cognoistre, cognoissance: mais aussi
pourroit on respondre, &amp; avecq' rayson que
le g n'y sert de rien, &amp; qu'il n'y est non plus necessere
qu'en Conoille, Connestable: &amp; s'il y a
renfort de prononciation de n, il la faudroit
escrire, &amp; non pas ung g.</p>
<h3>Vng.
Chacung.
Besoing.</h3>

<p class="noindent">Je treuve encor' que
nous abusons de ce g en tous vocables, esquelz
nous le faisons final comme ung, chacung, besoing.
Car je ne voy point que les François ayent aucune
prolation finissant en g. Au fort si vous
en trouvez c'est la rayson que vous l'escriviez
ainsi, sinon, c'est abus de l'escrire.</p>
<h3>D, th, &amp; t.</h3>

<p class="noindent">Venons maintenant
au reste des consonantes selon qu'elles
ont entre elles quelque convenance de voix,
&amp; prenons celles dont les Grecz font leur
tierce conjugaison, comme D, &theta;, T, que nous,
&amp; les Latins figurons par d, th, &amp; t: lesquelles
ne sont entre elles differentes que de prolation
plus forte, ou plus remise: &amp; se forment
toutes d'ung hurtement de langue aux premieres
dens de dessus, fort en th, moindre au
t, &amp; foible au d.</p>
<h3>Advenir.
Ad.</h3>

<p class="noindent">Or quant à l'usage je ne treuve
point la puissance du d, avoir esté corrompue:
mais il me semble que nous en abusons en
superfluité, &amp; mesmement es vocables tyrez
de la langue Latine, comme en advenir, admonestement,
advisé, &amp; finablement en tous noms,
&amp; verbes Latins composez avecq' la preposition
ad: combien qu'au demourant nous le
luy ayons osté, quant il est simple, comme
quant nous escrivons, d'icy à peu de jours j'yray
à la romaigne, nous n'escrivons point de
d avecq' a, combien qu'il soit tyré du mesme
ad, dont est tyré admonestement, &amp; adversaire,
&amp; n'est non plus de mention du d, es ungs
qu'es autres, parquoy il est superflu.</p>
<h3>Abus du t, pour s.</h3>

<p class="noindent">Quant au
t, je treuve que nous l'avons corrompu luy faisans
faire l'office de s.</p>
<h3>Dictio,
vitium,
Satio.</h3>

<p class="noindent">Ce qu'à mon advis est
advenu de la mauvaise prononciation qu'en font
les Latins en la langue Latine, mesmement
quant i, est subsequent avecq' quelque autre
voyelle, comme en <span lang="la" xml:lang="la">dictio, vitium, Satio</span>. Lesquelz
tyrans ceste maniere de vocables à la
langue Françoise, ont amené ceste façon de
corruption du t, escrivans diction, manifestation,
malediction. Toutesfois ceux qui ne sont
point Latins en escrivent les aucuns par c,
comme prononciacion. Or quant à cest abus,
il me semble qu'il sera bon d'user du ç, à queue
comme je vous ay dit en ceux ausquelz est le
seul t, comme en manifestation. Car combien
que ce soit la vraye prononciation de s, toutesfois
nous n'en pourrions pas user, d'autant
que toutes les fois que nous l'escrivons entre
deux voyelles, nous la prononçons en z, qui
est ung autre abus dont je parleray bien tost.
Nous escrirons doncques manifestaçion, annonçiaçion.</p>
<h3>ct. x.</h3>

<p class="noindent">Mais quant à ceux que nous escrivons
par ct, nous les devrons escrire par x,
d'autant que c'est une letre double qui vault
autant que cs.</p>
<h3>Exercice.
Xerxes.</h3>

<p class="noindent">Ce que nous voyons appertement
en plusieurs vocables, comme en exercice,
Xerxes, execution, esquelz x sonne tout
ainsi que fait ct, en diction, faction. Parquoy
sans avoir egard à la derivaison ny à la vicieuse
prononciation des Latins, qui par rayson
deussent prononcer ct, en <span lang="la" xml:lang="la">dictio</span>, tout ainsi
qu'en <span lang="la" xml:lang="la">dictum</span>: nous escrirons dixion, si nous
voulons faire une escriture nayve, &amp; bien lisable.</p>
<h3><span lang="la" xml:lang="la">Ematius
Sarmatia.</span></h3>

<p class="noindent">Et ne nous amuserons point à leur regle
dont j'ay parlé, faicte à la haste, &amp; de n'a
gueres, pour couvrir leur commun vice de prononcer:
combien que quelquefois ilz ne la gardent
pas, d'autant qu'ilz le prononcent en aucuns
vocables en sa propre puissance, disans,
<span lang="la" xml:lang="la">Ematius, Sarmatia</span>, &amp; non pas Emaçius, Sarmaçia.</p>
<h3>Ti.</h3>

<p class="noindent">Au demourant, messieurs, nous avons
des vocables François: esquelz le ti, sone
sa propre voix, combien qu'il soit devant
une voyelle comme en moytié, mauvestié. Vous
voyez donques que ceste diversité ne cause
que desordre en l'escriture Françoise: car il
n'y a non plus de rayson que t, doive sonner en
moytié en sa propre puissance, qu'en diction:
parquoy il fault corriger cest abus.</p>
<h3>Autre abus
du
ct.
Faict,
faicts,
dict,
dicts.</h3>

<p class="noindent">Je treuve
d'avantage que nous abusons du ct, mesmement
es participes, ce que ja je vous ay dict parlant
de la difference des vocables, comme en
dict, faict, perfaict, dicts, faicts, perfaicts: dont
es premiers n'est aucune mention du c, ny en
leurs pluriers nulle du ct: au lieu desquelz nous
prononçons dit, fét, perfét, dis, fés, perfés. J'entens
bien que les Latins trouveront bien estrange
que je despouille ainsi ces vocables des letres
de leur sourse, je ne dy pas les savans: mais
ceux tant seulement qui n'ont pour toute rayson
qu'une opinion supersticieuse pour les derivaisons.</p>
<h3>Et.</h3>

<p class="noindent">Il me semble d'avantage que nous
escrivons Et, copulative avecq' ung t, &amp; sans
propos. Ce que nous sentons bien quant le vocable
ensuyvant commence par voyelle: d'autant
qu'il seroit bien difficile qu'une consonante
finale ne monstrast sa puissance en la
voyelle subsequente. Comme quant nous disons:
les homes ont à mourir une fois: s'il n'y
entrevient quelque façon de pose, ou fin de
clause. Mais quant nous disons: Annibal a combatu
contre les François, &amp; Italiens, &amp; Hespaignols,
nous ne nous oserions avanturer de
prononcer le t de &amp;, que ce ne fut pour servir
de moquerie aux auditeurs. Or est il qu'encores
moins sonne il devant les consonantes, parquoy
je dy qu'on doit escrire et, sans t.</p>
<h3>Regle
du d &amp; t.</h3>

<p class="noindent">Notez
aussi, que tous noms terminez en d, ou t, les
tornent au plurier en s, ou z, comme renard,
hazard, dent, content, qui font renars, hazars,
dens, contens.</p>
<h3>s, z.</h3>

<p class="noindent">Il reste encores une race de letres
dont les Grecz ont faict leur quarte conjugaison
qui sont s, z: desquelles celle qui nous
est la plus familiere en nostre langue, est la
moins en usage en l'escriture. Car au lieu du z
que nous prononçons souvent, nous escrivons
une s, mesmement entre deux voyelles, comme
en disons, faisons, &amp; ainsi de tous les autres.</p>
<h3>z final.</h3>

<p class="noindent">Au contraire aussi comme quasi pour recompense,
nous escrivons un z, final, là ou souffiroit
un s. Il est vray que ce n'est pas ung vice
fort notable: car il semble que s, finale sonne
en z, quant le vocable ensuyvant commence
par voyelle, comme les amours, les avanturiers.
Or quant à cela je n'y m'y arreste pas beaucop,
attendu que la lecture n'en sauroit estre notablement
vicieuse. Mais quant à la difference
qu'on met en avant touchant le é, masculin
des noms pluriers, &amp; des secondes personnes
du plurier des verbes, de sorte qu'on veut dire,
que voluptez, dignitez, &amp; autres semblables
requierent une s: &amp; allez, venez, tyrez,
ung z, il me semble que soubz la reverence de
ceux qui le mettent en avant, le z, n'a point
plus de puissance que l's, d'estre mis es verbes
qu'es noms. Et me semble qu'aymés, est aussi
bien escrit par s, que dignités, &amp; si z est plus
aggreable, aussi bonne est l'escriture de dignitez
par z, que celle d'aymez.</p>
<h3>z, final.</h3>

<p class="noindent">Combien que veritablement
le z n'est point letre nayvement finale
en la langue Françoise: d'autant qu'elle requiert
je ne sçay quel siflement avecq' fredon.</p>
<h3>Persuazio
pour
<span lang="la" xml:lang="la">persuasio</span>.</h3>

<p class="noindent">Nous escrirons doncq' ung z au lieu de s, entre
deux voyelles, comme en dizons, fezons, plezançe:
veu que nous le gardons en la prononciation,
sans avoir egard à celle des Latins, &amp;
Grecz qui prononcent s, ainsi assise en z, comme
persuazio pour <span lang="la" xml:lang="la">persuasio</span>, pertezus pour <span lang="la" xml:lang="la">pertesus</span>,
Baziliscos pour <span lang="la" xml:lang="la">Basiliscos</span>, paralyzis,
pour <span lang="la" xml:lang="la">paralisis</span>: esquelz s deut sonner tout ainsi
qu'en <span lang="la" xml:lang="la">insido, Consul, Asymbolos, Asynthetos</span>:
attendu qu'ilz y prononcent s, tout ainsi que nous
la proferons en salut, savoir, Symon.</p>
<h3>s superflue.</h3>

<p class="noindent">Or quant à la
superfluité de s, je vous ay ja souvent dict comme
sans propos nous l'escrivons sans servir de rien
en l'escriture, sinon d'occasion de faulse lecture.
Brief elle ne doit estre escrite, que de tant quelle
est prononcée. Je croy bien aussi qu'anciennement
on la prononçoit en beaucoup de vocables:
comme en honeste honnesteté. Mais depuis l'usage
de parler a esté autre: parquoy il fault
que l'escriture soit autre. Il est vray qu'il fault
noter les voyelles longues pour le mieux, les
quelles bien souvent ont contraint plusieurs d'user
de s, pour les monstrer de longue prononciation:
combien qu'il vaudroit mieux user plustost
d'une voyelle simple, que d'abuser d'une
letre, &amp; de sa puissance. Car on ne treuve point
que les letres ayent esté inventées pour ne servir
quelquefois que de note de quantité, &amp; autrefois
representer la voix. Et me semble que
ceux qui s'opiniatrent en telles opinions, n'ayment
que confusion d'escriture, &amp; occasion
de vicieuse lecture. Passons oultre &amp; venons
aux consonantes, qui comme gens r'assemblez de
divers pays, &amp; quasi comme orphelines, n'ont
entre elles, ny avecq autres, aucune affinité.</p>
<h3>l, m, n, r,
Abus de
l.</h3>

<p class="noindent">Et
pourtant les Grecz les ont appellées immuables,
qui sont l, m, n, r: entre les quelles la premiere
nous est si recommandée, que sans propos
&amp; avecq une je ne sçay quelle occasion, nous
l'escrivons sans avoir egard qu'elle donne grande
occasion de faire une lecture rude, &amp; de
mauvaise grace. Mais quelle prononciation
françoise seroit ce, si nous voulions proferer l,
en aultre, peult, eulx, chevaulx, royaulx? Ceux
qui entre les françois veulent defendre ceste
façon d'escriture recourent à la derivaison,
disans, que puis qu'au primitif se treuve une l,
qu'elle se doit garder es derivatifs. Parquoy
veu que l, se treuve en cheval, royal, loyal, il
fault que chevaulx, &amp; royaulx la retiennent:
&amp; defendent de mesme rayson f, en briefve,
briefvement, &amp; autres semblables, dont ja j'ay
parlé. Qui est une observation, qu'onques langue
ne fit, ny ne pourroit faire sans corrompre
l'escriture, &amp; la rendre confuse. Ce vice aussi
ne vient que de faulte de considerer les façons
de former les derivatifs des primitifs, selon
l'usage d'une langue. Il est vray que les Grecz
ne changent point l, en tous les vocables qui
sont formez des verbes qui l'ont pour Charecteristique.</p>
<h3>l, en, aos.</h3>

<p class="noindent">Au contraire aujourd'huy les françois
la changent en aos au plurier quant elle
est letre finale des noms: de sorte que cheval,
royal, loyal, &amp; autres leurs semblables font
chevaos, royaos, loyaos. Et si croy bien qu'anciennement
on disoit chevals, royals, loyals:
mais depuis la prononciation a esté autre, il
fault aussi que l'usage d'escriture soit autre.
Et si nous voulons bien rechercher les choses
au vray, nous trouverons que la plus part de
nous françois usent de ceste superfluité de letres,
&amp; mesmement de l, s, x, plus pour parer
leur escriture, que pour opinion qu'ilz ayent
qu'elles y soient necesseres. Car les ll, avecq les
ss, ouvées comme carpes servent de grand remplage
en une escriture, &amp; donnent grand contentement
aux yeux de celuy qui se paist de la
seule figure des letres, sans avoir egard si la
lecture pour laquelle elle est principallement
inventée en sera facile, &amp; aisée. J'ose bien d'avantage
asseurer que c'est bien l'une des principalles
causes pour laquelle je n'espere pas jamés,
ou pour le moins il sera bien dificile, que
la superfluité de letres soit quelquefois corrigée:
quoy qu'il s'ensuyve espargne de papier,
de plume, &amp; de temps, &amp; finablement
facilité, &amp; aisance de lecture à toutes
nations.</p>
<h3>ll.
Meilleur</h3>

<p class="noindent">Nous usons d'avantage de deux ll,
avecq ung i, precedent pour representer une
prononciation grasse de l, comme meilleur,
veiller, là ou nous n'oyons aucunement le son
d, i, &amp; s'il y en a aucung, il semble avoir plus
d'apparance apres la prononciation de l. C'est
ung vice aussi que je vous ay noté en parlant
du g, devant n, quant elle sonne mollement comme
en aigniau, là ou en semblable i semble plustost
avoir quelque resonance apres n, que devant,
comme en mignon.</p>
<h3>Letres
de prononciation
grasse.</h3>

<p class="noindent">Combien qu'à la verité
ceste mollesse de l, &amp; n, ne se cause point
par letres precedentes ny subsequentes: &amp;
n'est qu'une proprieté de langue de prononcer
une mesme voix plus dure, &amp; autrefois plus
molle, comme l, en meilleur, &amp; n, en mignon,
&amp; s, que nous escrivons par ch, en chevaux,
chevalier, chastier. Et croy bien que ce sont
prononciations les quelles n'ont jamés esté Latines
ny Grecques.</p>
<h3>Ch.
&#64298;</h3>

<p class="noindent">Il est vray que celle de ch
prononcé mollement semble avoir esté hebraique,
&amp; estre telle que celle de &#64298;, ainsi qu'aucuns
le prononcent. Et pourtant seroit il beaucoup
meilleur de diversifier aucunement les
letres quant elles diversifient quelque peu leur
son, que d'en faire une telle assemblée en l'escriture
pour ne servir que d'apparance seule,
&amp; d'empeschement de papier, avecq occasion
grande de faire faulse lecture. Avecq ce que
cest une chose par trop deraisonnable, et contre
nature que deux letres ensemble facent ung
son mol, là ou la simple le rend ferme, comme
en voler, consoler.</p>
<h3>l.
Meleur.</h3>

<p class="noindent">Si donques nous voulions
marquer cest l, d'ung point dessus, comme je
vous ay dict de n, nous nous releverions de ceste
confusion de letres: de sorte qu'il nous suffiroit
d'escrire meleur, au lieu de meilleur: ou
bien leur faire quelque autre façon de diversité
de meilleur grace. Il est vray que les Hespaignols
ont une façon d'escrire quelquefois
deux ll, au commencement d'un vocable pour
faire la prononciation molle, escrivans llano,
qui est une façon fort estrange: toutesfois ilz
ne l'ont à mon advis faict que pour monstrer
ceste mollesse, et par faulte d'avoir inventé
quelque autre meilleur moien, ou plustost nouveau
Caractere. Car on ne doit jamés s'il est
possible, abuser des letres. Mais pourquoy
n'eut le peuple receu ung nouveau Caractere
aussi tost que deux ll, pour une l, molle?</p>
<h3>i, ll.
Ville, village,
villageois.</h3>

<p class="noindent">Pourquoy
aussi nous doit estre plus estrange d'apprendre
qu'une l avec ung point, ou ainsi que
tu voudras sonne mollement, que l'assemblée
d'ung i avecq deux ll, attendu que quelquefois
nous ne les prononçons pas ainsi en tous vocables:
comme en ville, village, villageois? Pour
à quoy satisfaire la response sera foible que
l'i, en ceux là est conjoinct à la precedente syllabe,
&amp; non pas aux ll, parquoy les ll sonnent
leur naturelle voix:</p>
<h3>Tillac,
billard.</h3>

<p class="noindent">car on pourra aussi repliquer
de tillac, Billard, ciller, &amp; d'autres semblables
es quelz combien qu'i soit conjoint à la
syllabe precedente, les deux ll ne laissent pas
d'estre prononcées mollement. Vous povez doncq
bien voir la grande incertitude, &amp; confusion
de telle maniere d'escrire.</p>
<h3>Abus de
n.
Ayment
donnent.</h3>

<p class="noindent">Mais quant à n, je
treuve que tout ainsi que nous en abusons comme
je vous ay dict, es tierces personnes du plurier
des preteritz imperfectz de l'indicatif,
quant j'ay parlé des diphthongues oe, &amp; oé,
qu'aussi fesons nous es mesmes personnes du
present, comme en ayment, donnent, frapent, es
quelz nous ne prononcons sinon aymet, frapet,
donnet.</p>
<h3>Aymet
pour ayment.</h3>

<p class="noindent">Et qui se forment de la tierce personne
du singulier en adjoustant le seul t, à la derniere
syllabe terminée en e femenin: de sorte
que si nous adjoustons à aymé tierce personne
du present ung t, se formera aymet,
tierce personne du plurier, en retenant tousjours
e femenin: de sorte que nostre escriture
sera raysonnable, quant nous escrirons les homes
aymet les femmes. J'ay dict notamment
par e femenin, &amp; clos, d'autant qu'ung calomniateur
ne faudroit pas de prononcer e en
donnet, comme en bonnet, furet, es quelz est ung e
femenin ouvert. Brief je dy que si nous prononçons
le mesme e, qui est en la tierce personne du
singulier, en y adjoustant tant seulement ung t,
il est impossible, que tu ne prononces la vraye
tierce personne du plurier. Au contraire si tu
t'esforces le moins du monde de prononcer cest
n, que nous y entrelassons, considere de quelle
grace sera ta prononciation.</p>
<h3>X.</h3>

<p class="noindent">Il ne nous reste
plus à expedier que x, duquel je vous ay ja
dict la puissance parlant de ct. Au demourant
nous en abusons en nostre langue la faisant
finale à plusieurs vocables, comme aux Chevaulx,
Royaulx.</p>
<h3>Aos.
Chevaos
Royaos.</h3>

<p class="noindent">Car il me semble que les François
n'ont point de propre terminaison en x,
et que s, y est suffisante, et pourtant nous devons
escrire aos, chevaos, royaos en ostant toute
superfluité &amp; usurpation de letres, &amp; sans avoir
egard au long usage ou plustost abus ny
aux differences, ny finablement aux derivaisons:
mais tant seulement à l'usage de la prononciation:
j'entens si nous voulons escrire le langaige
dont nous usons. Vela doncques les raysons
qu'il m'a semblé bon de vous mettre en
avant, pour vous faire cognoistre le grand abus,
desordre, &amp; confusion, que nous tenons
en nostre façon d'escrire: de sorte que nous
povons raysonnablement confesser, que nous
escrivons ung langage qui n'est point en usage,
&amp; usons d'une langue qui n'a point d'usage
d'escriture en France.</p>



<h2>DE L'APOSTROPHE OU DETOUR D'UNE LETRE, OU SYLLABE FINALE.</h2>

<p class="d">Chapitre V.</p>

<h3>Ce, que,
ma.</h3>

<p class="noindent">Quelques savans homes ont si bien introduit
l'apostrophe, qu'elle est ja receue en
l'imprimerie, comme qui est bien necessere
pour eviter superfluité de letres: &amp; l'ont
restraincte tant seulement aux monosyllabes
comme en ce, que, ma, ta, sa, &amp; assez d'autres,
disans qu'il failloit escrire m'amye, t'amye,
m'amour, t'amour: au regard de s'amour il
n'est point en usage selon qu'il me semble. Et
fault entendre que m'amour, t'amour, ne sont
pas fourgez de mon, &amp; ton, mais de ma, &amp;
ta: d'autant que ce vocable amour est aussi bien
femenin, que masculin: de sorte que quant nous
y adjoustons mon, ton, &amp; son, il ne s'y peut faire
collision, ou apostrophe. Car nous disons entierement
mon amour, ton amour, son amour.
Et pour monstrer qu'il se prononce en sexe femenin,
nous disons ma grand' amour, ta grand'
amour, sa grand' amour, une merveilleus' amour.
Or il me semble que ceste restrinction
aux monosyllabes, n'est qu'ung chastoillement
&amp; qu'elle n'atteint point au vif: &amp; qu'au
surplus elle peut donner occasion à quelqu'ung
de la debatre comme plus fantastique que necessere.
Car s'il met en avant que quant nous
disons, j'ayme de grande amytié, il n'y a non
plus de rayson que l'e de je, doyve estre noté
par l'apostrophe que celuy de grande, attendu
qu'e en grande est aussi bien teu qu'en je: il aura
occasion de tenir ta doctrine pour faulse,
ou pour le moins pour imperfecte. Aussi n'y a
il point de rayson qu'il doyve estre escrit en
l'ung, &amp; non en l'autre. Et pourtant quiconque
se veult entremettre de donner regle en
quelque art que ce soit, doit prendre bons fondemens
sans avoir autre egard qu'à la rayson.
Ny ne feit oncques medecin belle cure qui a
eu plus les appetiz d'ung malade en recommandation
que l'ordre, &amp; les moyens, par les
quelz on luy doit procurer la santé. Aussi ne
doit non plus chercher ung qui baille doctrine,
ny attendre d'avantage, que fait ung qui
monstre le vray chemin à ung passant, du lieu
ou il tyre: d'autant que s'il ne le croyt, &amp;
qu'il s'esgare ce n'est que sa faulte, &amp; non celle
de celuy qui l'enseigne. Je dy donques generallement
que toutes les fois qu'en la prononciation
aucune letre finalle se pert, l'Apostrophe
est necessere en l'escriture pour denoter
la collision, ou perte de la voyelle ou consonante.
Et là ou nous ne vouldrions recevoir
l'Apostrophe, je dy qu'encores la letre ne doit
point estre escripte. Comme quant nous disons
une amye entiere, ayme d'une perfecte amour,
nous devons escrire un' amy' entier' aymé d'une
perfet' amour. Et quoy que ceste maniere
d'escrire semble estre de prime face estrange,
si est elle telle que la faulte de bonne lecture ne
viendra que de l'imperfection du lisant, &amp;
non pas de l'escriture.</p>
<h3>Les des.</h3>

<p class="noindent">Quant aux consonantes
je treuve que les, des, es, perdent s, quant le vocable
ensuyvant commence par consonante,
comme quant nous disons les compaignons de
guerre es quelz les Capitaines ont faict des
dons sont les mieulx agguerriz: nous devons
escrire, lé compaignons de guerre é quelz, l'é
Capitaines ont faict de dons sont lé mieulx,
agguerriz: car si nous prononçons s, en ces monosyllabes,
la prononciation sera vicieuse.
Brief il me suffist de vous faire entendre la
vertu de l'Apostrophe pour vous en ayder
ainsi que la prononciation vous contreindra.
Or fault il entendre qu'elle n'a point de lieu,
là ou il entrevient quelque point autant de virgule,
que de fin de clause: comme quant nous
disons une femme bonne, apprinse, &amp; sage,
pensera tousjours de son honneur. Autrement
tu ferois une prononciation confuse, là ou elle
requiert estre distincte &amp; faicte quasi avecq
quelques poses.</p>
<h3>il, elle.</h3>

<p class="noindent">Notés aussi que il, &amp; elle, apres
le verbe terminé en e femenin ne fait pas
perdre le son d'e, comme quant nous disons,
ayme il? ayme elle? il s'en pourroit trouver
d'autres, dont la prononciation vous devra faire
sages. Il y a aussi quelque fois detour de syllabe
entiere comme en avez, &amp; savez quant
nous disons a'vous, sa'vous, pour avez vous,
savez vous, que pour eviter tant de diverses figures
je trouveray bon de marquer de la figure
de l'Apostrophe: d'autant que c'est une
mesme rayson de detour en voix, ou syllabe finale.</p>

<p class="c"><i>A UNG SEUL DIEU HONNEUR</i><br/>
<small>ET GLOIRE.</small></p>




<h2>AU LECTEUR, S.</h2>


<p class="noindent">Tu as cy devant (Lecteur) le discours de
Loys Meigret Lyonnoys, touchant nostre
escripture Françoyse. Qui est un &oelig;uvre,
ou il l'ha si nayfvement debatuë, qu'il me
contrainct (ou guieres ne s'en fault) de tenir
son party: voyre l'ensuyvre de brief en sa forme
d'escrire, fondée en raisons vifves &amp;
pleines de verité: encores que Mos, ce tyran,
vicieux &amp; resveur, ne fasse aultre chose que
luy recalcitrer. Apres lequel traicté il m'ha
semblé bon d'adjoindre, La maniere de bien
traduire d'une langue en aultre: la punctuation
de la langue Françoyse: &amp; les accentz
d'icelle, mis en lumiere par Estienne Dolet,
natif d'Orleans. Et ce ay je faict (meu envers
toy de bon vouloir) si non à ton utilité, au
moins pour te resjouyr l'esprit en la tradition
de ces deux advis ensemble (Pourquoy n'oseray-je
point dire Institutions?) proffitables
aux professeurs de nostre langue. Mais si tu
trouve l'orthographie de Meigret, dissemblable
à celle de Dolet: sçache que l'un le veult
ainsi, &amp; l'aultre pareillement. Doncques (amy)
ne dy point que j'escry en diverses manieres,
comme confuz, &amp; ne sçachant de quel
boys faire flesches, quand tu auras leu ce, que
je te presente: ains reçoy le tout d'aussi joyeuse
face, comme je te le livre. Et à Dieu.</p>



<h2>AU LECTEUR ENCORES.</h2>


<p class="noindent">Ly et puis juge: ne juge toutesfoys devant,
que d'avoir veu mon Orateur Françoys,
qui (possible est) te satisfaira, quant aux
doubtes, ou tu pourras encourir lisant ce Livre.</p>

<p class="c">Dixain, de Saincte Marthe.</p>

<div class="poem">
  <div class="stanza">
    <span class="i0">Pourquoy es tu d'aultruy admirateur,</span><br/>
    <span class="i0">Vilipendant le tien propre langage?</span><br/>
    <span class="i0">Est ce (Françoys) que tu n'as instructeur,</span><br/>
    <span class="i0">Qui d'icelluy te demonstre l'usage?</span><br/>
    <span class="i0">Maintenant as en ce grand advantage,</span><br/>
    <span class="i0">Si vers ta langue as quelcque affection:</span><br/>
    <span class="i0">Dolet t'y donne une introduction</span><br/>
    <span class="i0">Si bonne en tout, qu'il n'y a que redire:</span><br/>
    <span class="i0">Car il t'enseigne (ô noble invention)</span><br/>
    <span class="i0">D'escrire bien, bien tourner, &amp; bien dire.</span><br/>
    <br/>
  </div>
</div>




<h2>ESTIENNE DOLET A MONSEIGNEUR DE LANGEI<br/>
humble salut, &amp; recognoissance de sa liberalité envers luy.</h2>


<p class="noindent">Je n'ignore pas (Seigneur par gloire
immortel) que plusieurs ne s'esbaissent
grandement de veoir sortir
de moy ce present Oeuvre: attendu
que par le passé j'ay faict, &amp; fais encores
maintenant profession totalle de la langue
Latine. Mais à cecy je donne deux raisons.
L'une que mon affection est telle envers l'honneur
de mon païs, que je veulx trouver tout
moyen de l'illustrer. Et ne le puis myeulx faire
que de celebrer sa langue, comme ont faict
Grecs, &amp; Romains la leur. L'aultre raison
est, que non sans exemple de plusieurs je m'addonne
à ceste exercitation.</p>
<h3>Autheurs
antiques
illustrateurs
de
leur langue.</h3>

<p class="noindent">Quant aux Antiques
tant Grecz, que Latins, ilz n'ont prins aultre
instrument de leur eloquence, que la langue
maternelle. De la Grece seront pour tesmoings
Demosthene, Aristote, Platon, Isocrate, Thucydide,
Herodote, Homere. Et des Latins je
produis Ciceron, Cæsar, Salluste, Virgille, Ovide.
Lesquelz n'ont delaissé leur langue, pour estre
renommés en une aultre. Et ont mesprise
toute aultre: sinon qu'aulcuns des Latins ont
apprins la Grecque, affin de sçavoir les arts,
&amp; disciplines traictées par les Autheurs d'ycelle.</p>
<h3>Aulcuns
Autheurs
modernes
illustrateurs
de leur
langue,
tant en Italien,
qu'en
françoys.</h3>

<p class="noindent">Quant aux modernes, semblable chose
que moy a faict Leonard Aretin, Sannazare,
Petrarcque, Bembe (ceulx là Italiens) &amp; en
France Budée, Fabri, Bouille, &amp; maistre Jacques
Silvius. Doncques non sans l'exemple de
plusieurs excellents personnages j'entreprends
ce labeur. Lequel (Seigneur plein de bon jugement)
tu recepvras non comme parfaict en la demonstration
de nostre langue, mais seulement
comme ung commencement d'ycelle. Car je sçay,
que quand on voulut reduire la langue Grecque,
&amp; Latine en art, cela ne fut absolu par
ung homme, mais par plusieurs. Ce qui se faira
pareillement en la langue Françoyse: &amp; peu à
peu par le moyen, &amp; travail des gens doctes elle
pourra estre reduicte en telle parfection, que
les langues dessusdictes. A ceste cause (seigneur
tout humain) je te requiers de prendre ce mien
labeur en gré: &amp; s'il ne reforme totallement
nostre langue, pour le moins pense, que c'est
commencement, qui pourra parvenir à fin telle,
que les estrangiers ne nous appelleront plus
Barbares. Te soubvienne aussi en cest endroit,
qu'il est bien difficille qu'une chose soit inventée,
&amp; parfaicte tout à un coup. Parquoy tu
te doibs contenter de mon invention, &amp; en
attendre ou par moy, ou par aultres la parfection
avecq' le temps. Joinct aussi, qu'en choses
grandes, &amp; difficilles le vouloir doibt estre
assés. Je laisse ce propos, &amp; te veulx dire
ce, qui m'a esmeu de te dedier ce Livre.</p>
<h3>Le comble
des
vertus
de Monsieur de
Langei.</h3>

<p class="noindent">Certes l'opinion, &amp; estime grande, que j'ay
de ton sçavoir, eloquence, &amp;, jugement en tout
esmerveillable, m'a induict à ce faire, aultant
ou plus, que l'humanité, &amp; liberalité, de laquelle
tu uses de jour en jour de plus en plus
en mon endroict: &amp; ce sans aulcun mien merite:
car de te faire aulcun service meritant
telle amour, que me la portes, &amp; monstres par
effect, cela est hors totallement de mon pouvoir.
Toutesfoys pour suppliment du pouvoir
la volunté te doibt satisfaire: laquelle est telle,
que sans exception d'aulcun Humain je te
revere, comme ung Demidieu habitant en ces
lieux terrestres, &amp; estincellant de tous costez
par une lumiere de vertus à toy seul octroyées
par l'Omnipotent: Omnipotent envers toy prodigue
des ses graces, si jamais il en eslargist à
aulcune sienne creature. Et qui est celluy, qui
puisse à mon dict contredire, s'il a cognoissance
de tes faicts? Nul ne doubte de la bonté de ta
nature. Chascun se sent de ta munificence. Toutes
Nations estranges ne preferent aulcun à toy
touchant l'art militaire, &amp; conduicte de guerre.</p>
<h3>Monsieur
de Langei
gouverneur
du piedmont.</h3>

<p class="noindent">Quant à la politique, &amp; gouvernement equitable
d'ung pays, le Piedmont en donnera
tesmoignage: en laquelle Province tu es à present
gouverneur soubs l'autorité du Roy, qui
t'a esleu à ceste charge, comme personne idoine
à touts faicts de grand conseil, &amp; prudence.
Croy (Seigneur le premier des Humains) que
je suis l'homme le moins admirant les hommes
sans raison, &amp; cause vehemente: mais tes vertus,
et parfaictions infinies m'ont ravy jusques
à là, que sur touts je t'adore: et ceste affection,
la Posterité n'ignorera, si mes Oeuvres meritent
immortalité de nom. Icy feray fin de mon
epistre, te priant derechef avoir ce mien Livre
pour aggreable.</p>



<h2>ESTIENNE DOLET, AU PEUPLE FRANCOYS<br/>
humble Salut, &amp; accroissement d'honneur &amp; puissance.</h2>


<p class="noindent">Depuis six ans (ô peuple Françoys)
desrobbant quelcques heures de mon
estude principalle (qui est en la lecture
de la langue Latine, et Grecque)
te voulant aussi illustrer par tous moyens
j'ay composé en nostre langage ung Oeuvre
intitulé l'Orateur Françoys: duquel Oeuvre
les traictés sont telz.</p>
<h3>L'Orateur
Françoys.</h3>

<ul>
<li>La grammaire.</li>
<li>L'orthographe.</li>
<li>Les accents.</li>
<li>La punctuation.</li>
<li>La prononciation.</li>
<li>L'origine d'aulcunes dictions.</li>
<li>La maniere de bien traduire d'une langue en aultre.</li>
<li>L'art oratoire.</li>
<li>L'art poëtique.</li>
</ul>

<p>Mais pour ce, que le dict Oeuvre est de grande
importance, &amp; qu'il y eschet ung grand
labeur, sçavoir, &amp; extreme jugement, j'en differeray
la publication (pour ne le precipiter)
jusques à deux, ou troys ans. Ce pendant tu
t'ayderas des instructions, qui sont en ce present
Livre. Lequel si je cognois t'estre aggreable,
je seray plus enclin à te bien polir, &amp;
parfaire le demeurant de mon entreprinse.</p>

<h3>La vertu
du vivant
est tousjours
enviée.</h3>

<p class="noindent">Combien, que j'en attends plustost contentement
de la Posterité, que du Siecle present:
car le cours des choses humaines est tel, que
la vertu du vivant est tousjours enviée, et
deprimée par Detracteurs, qui se pensent advantager
en reputation, s'ilz mesprisent les
labeurs d'aultruy. Mais l'homme de sçavoir,
&amp; de bon jugement ne doibt regarder à telz
resveurs, &amp; plustost s'en mocquer du tout.
Ainsi faisant, je poursuivray mon effort, &amp;
attendray legitime los de la Posterité: non
d'aulcuns vivants par trop pleins d'ingratitude,
&amp; maulvais vouloir. Contente toy pour
ceste heure (ò peuple François) de ce petit Oeuvre:
et prends pour pleige l'affection, que je
porte à ma renommée, que dedans quelque
temps je te rendray parfaict l'Oeuvre dessusdict.
Et si aulcuns se delectent en tel labeur,
cela n'est que bon. Que pleust à Dieu, que pour
ung il y en eust mille: car par telz efforts le
plus parfaict sera cogneu, &amp; en demeurera la
gloire au bien entendant la langue Latine, et
Françoyse. Pour le moins de mon costé je tascheray
de faire mon debvoir en si noble, &amp;
louable passetemps.</p>
<h3>L'ingratitude
d'aulcuns
personnages
de
ce temps.</h3>

<p class="noindent">Vray est que si j'estois
envieux du bien d'aultruy, je me deporteroys
de ce mien labeur: pource que j'ay cogneu telle
ingratitude entre les hommes de mon temps,
que ceulx, qui ont le plu[s] proffité sur mes Oeuvres,
sont les premiers, qui taschent de deprimer
mon renom: mais pour leur meschante nature
je ne laisseray de produire par Oeuvres
le don de grace, que le Createur m'a faict tant
en la cognoissance de la langue Latine, que de
ma maternelle Françoyse. Et ce tout à l'honneur,
&amp; gloire de luy (luy seul autheur de tout
bien) &amp; à l'utilité de la chose publicque: laquelle
je prefere aux maldicts de tous mes
Envieux, &amp; Detracteurs: qui à la fin se trouveront
trompés en moy: car leur meschant langage
ne me sert, que d'ung esguillon à la vertu
tout au rebours de ce, qu'ilz vouldroient de
moy proceder. Mais je sçay, comme il fault
tromper telles bestes chaussées: &amp; en telle
prudence consumeray le demeurant de ma vie,
taschant tousjours de perpetuer mon nom par
Oeuvres recommendables à la Posterité, &amp;
aage futur: lequel se trouvant vuide d'envie
en mon endroict, &amp; muni de bon vouloir, ne
se monstrera ingrat, mais par une equité, &amp;
raison louera ce, qui est de louer. Ceste esperance
m'a tousjours esmeu à escrire, &amp; donné
c&oelig;ur de prendre les labeurs, que j'ay jusques
icy prins en la vacation literaire. Car au
jugement des vivants il y a bien peu d'equité,
&amp; racueil pour les doctes. Adieu Peuple le
plus triumphant du Monde, soit en vertu, soit
en puissance. A Lyon ce dernier jour de May,
l'an de grace. Mil cinq cents quarante.</p>



<h2>LA MANIERE DE BIEN TRADUIRE D'UNE LANGUE EN AULTRE.</h2>

<p class="c">Autheur Estienne Dolet natif d'Orleans.</p>


<p class="noindent">La maniere de bien traduire d'une
langue en aultre requiert principallement
cinq choses.</p>
<h3>La premiere
reigle
pour bien
traduire</h3>

<p>En premier lieu, il fault, que le
traducteur entende parfaictement le sens, et
matiere de l'autheur, qu'il traduict: car par
ceste intelligence il ne sera jamais obscur en sa
traduction: &amp; si l'autheur, lequel il traduict,
est aulcunement scabreux, il le pourra rendre
facile, &amp; du tout intelligible. Et de ce je te
vois bailler exemple familierement. Dedans
le premier Livre des questions Tusculanes de
Ciceron, il y a un tel passage Latin:</p>

<h3>Lieu de
Ciceron
interpreté.</h3>

<p class="noindent"><span lang="la" xml:lang="la">Animum
autem animam etiam ferè nostri declarant
nominari. Nam &amp; agere animam, &amp; efflare
dicimus: &amp; animosos, &amp; bene animatos: et
ex animi sententia. Ipse autem animus ab
anima dictus est.</span></p>
<p>Traduisant cest Oeuvre de Ciceron j'ay
parlé, comme il s'ensuyt. Quant à la difference
(dy je) de ces dictions <span lang="la" xml:lang="la">animus</span>, &amp; <span lang="la" xml:lang="la">anima</span>, il
ne s'y fault point arrester: car les façons de
parler Latines, qui sont deduictes de ces deux
mots, nous donnent à entendre, qu'ilz signifient
presque une mesme chose. Et est certain,
que <span lang="la" xml:lang="la">animus</span> est dict de <span lang="la" xml:lang="la">anima</span>: &amp; que <span lang="la" xml:lang="la">anima</span>
est l'organe de <span lang="la" xml:lang="la">animus</span>: comme si tu voulois
dire la vertu, &amp; instruments vitaulx estre origine
de l'esprit: &amp; icelluy esprit estre ung
effect de ladicte vertu vitale. Dy moy (toy
qui entends Latin) estoit il possible de bien
traduire ce passage, sans une grande intelligence
du sens de Ciceron? Or sçache doncques,
qu'il est besoing, &amp; necessaire à tout traducteur
d'entendre parfaictement le sens de l'autheur,
qu'il tourne d'une langue en aultre. Et
sans cela, il ne peult traduire seurement, &amp;
fidellement.</p>

<h3>La seconde
reigle</h3>

<p>La seconde chose, qui est requise en traduction,
c'est, que le traducteur ait parfaicte cognoissance
de la langue de l'autheur, qu'il traduict:
&amp; soit pareillement excellent en la langue,
en laquelle il se met à traduire. Par ainsi
il ne violera, &amp; n'amoindrira la majesté de
l'une, &amp; l'aultre langue. Cuides tu, que si ung
homme n'est parfaict en la langue Latine, &amp;
Françoyse, il puisse bien traduire en Françoys
quelcque oraison de Ciceron?</p>

<h3>Chascune
langue
a ses
proprietés.</h3>

<p class="noindent">Entends, que chascune
langue a ses proprietés, translations en
dictions, locutions, subtilités, &amp; vehemences
à elle particulieres. Lesquelles si le traducteur
ignore, il faict tort à l'autheur, qu'il traduict:
et aussi à la langue, en laquelle il le tourne:
car il ne represente, &amp; n'exprime la dignité,
et richesse de ces deux langues, desquelles il
prend le manîment.</p>
<h3>La tierce
reigle.</h3>

<p>Le tiers poinct est, qu'en traduisant il ne se
fault pas asservir jusques à là, que l'on rende
mot pour mot. Et si aulcun le faict, cela luy
procede de pauvreté, &amp; deffault d'esprit.
Car s'il a les qualités dessusdictes (lesquelles
il est besoing estre en ung bon traducteur) sans
avoir esgard à l'ordre des mots, il s'arrestera
aux sentences, &amp; fera en sorte, que l'intention
de l'autheur sera exprimée, gardant curieusement
la proprieté de l'une, et l'aultre langue.
Et par ainsi c'est superstition trop grande (diray-je
besterie, ou ignorance?) de commencer
sa traduction au commencement de la clausule:
mais si l'ordre des mots perverti tu exprimes
l'intention de celluy, que tu traduis, aulcun
ne t'en peult reprendre.</p>

<h3>C'est follie
de
vouloir
rendre
ligne
pour ligne,
ou
vers
pour
vers.</h3>

<p class="noindent">Je ne veulx taire icy
la follie d'aulcuns traducteurs: lesquelz au lieu
de liberté se submettent à servitude. C'est à sçavoir,
qu'ilz sont si sots, qu'ilz s'efforcent de
rendre ligne pour ligne, ou vers pour vers. Par
laquelle erreur ilz depravent souvent le sens
de l'autheur, qu'ilz traduisent, et n'expriment
la grace, &amp; parfection de l'une, et l'aultre
langue. Tu te garderas diligemment de ce
vice: qui ne demonstre aultre chose, que l'ignorance
du traducteur.</p>
<h3>La quarte
reigle</h3>

<p>La quatreiesme reigle, que je veulx bailler
en cest endroict, est plus à observer en langues
non reduictes en art, qu'en aultres. J'appelle
langues non reduictes encores en art certain
&amp; receu: comme est la Françoyse, l'Italienne
l'Hespaignole, celle d'Allemaigne, d'Angleterre,
&amp; aultres vulgaires.</p>

<h3>Il se
fault garder d'usurper
mots
trop approchants
du Latin</h3>

<p class="noindent">S'il advient doncques,
que tu traduises quelque Livre Latin en
icelles (mesmement en la Françoyse) il te fault
garder d'usurper mots trop approchants du
Latin, &amp; peu usités par le passé: mais contente
toy du commun, sans innover aulcunes dictions
follement, &amp; par curiosité reprehensible.
Ce que si aulcuns font, ne les ensuy en cela:
car leur arrogance ne vault rien, &amp; n'est tolerable
entre les gens sçavants.</p>
<h3>La langue
Grecque,
ou
Latine
est plus
riche en
dictions,
que la
Françoyse</h3>

<p class="noindent">Pour cela n'entends
pas, que je dye, que le traducteur s'abstienne
totalement de mots, qui sont hors de l'usage
commun: car on sçait bien, que la langue Grecque
ou Latine est trop plus riche en dictions, que la
Françoyse. Qui nous contraint souvent d'user de
mots peu frequentés. Mais cela se doibt faire à
l'extreme necessité. Je sçay bien en oultre, que
aulcuns pourroient dire, que la plus part des
dictions de la langue Françoyse est derivée de la
Latine, &amp; que si noz Predecesseurs ont eu
l'authorité de les mettre en usage, les modernes,
&amp; posterieurs en peuvent aultant faire.
Tout cela se peult debattre entre babillarts:
mais le meilleur est de suyvre le commun langage.
En mon Orateur Françoys je traicteray
ce poinct plus amplement, &amp; avec plus grand
demonstration.</p>
<h3>La cinqiesme
reigle.</h3>

<p>Venons maintenant à la cinqiesme reigle,
que doibt observer ung bon traducteur.
Laquelle est de si grand vertu, que sans elle
toute composition est lourde, &amp; mal plaisante.
Mais qu'est ce, qu'elle contient?</p>

<h3>Nombres
oratoires.</h3>

<p class="noindent">Rien aultre
chose, que l'observation des nombres oratoires:
c'est à sçavoir une liaison, &amp; assemblement
des dictions avec telle doulceur, que non seulement
l'ame s'en contente, mais aussi les aureilles
en sont toutes ravies, &amp; ne se faschent jamais
d'une telle harmonie, de langage. D'iceux
nombres oratoires je parle plus copieusement
en mon Orateur: parquoy n'en feray icy plus
long discours. Et derechef advertiray le traducteur
d'y prendre garde: car sans l'observation
des nombres on ne peult estre esmerveillable
en quelcque composition, que ce soit: &amp;
sans iceulx les sentences ne peuvent estre graves,
&amp; avoir leur poix requis, &amp; legitime.
Car penses tu, que ce soit assés d'avoir la diction
propre, &amp; elegante, sans une bonne copulation
des mots? Je t'advise, que c'est aultant,
que d'ung monceau de diverses pierres
precieuses mal ordonnées: lesquelles ne peuvent
avoir leur lustre, à cause d'une collocation
impertinente. Ou c'est aultant, que de divers
instruments musicaulx mal conduicts par les
joueurs ignorantz de l'art, &amp; peu cognoissantz
les tons, &amp; mesures de la musique. En
somme, c'est peu de la splendeur des mots, si
l'ordre, &amp; collocation d'iceulx n'est telle, qu'il
appartient. En cela sur touts fut jadis estimé
Isocrate Orateur Grec: &amp; pareillement Demosthene.</p>
<p>Entre les Latins Marc Tulle Ciceron a esté
grand observateur des nombres. Mais ne pense
pas, que cela se doibve plus observer par les
Orateurs, que par les Historiographes. Et
qu'ainsi soit, tu ne trouveras Cæsar, &amp; Saluste
moins nombreux, que Ciceron. Conclusion quant
à ce propos, sans grande observation des nombres
ung Autheur n'est rien: &amp; avec iceulx il
ne peult faillir à avoir bruict en eloquence, si
pareillement il est propre en diction, &amp; grave
en sentences, &amp; en arguments subtil. Qui sont
les poicts d'ung Orateur parfaict, &amp; vrayement
comblé de toute gloire d'eloquence.</p>




<h2>LA PUNCTUATION DE LA LANGUE FRANÇOYSE.</h2>


<h3>Toutes
langues
n'ont
qu'une
punctuation.</h3>

<p class="noindent">Si toutes langues generalement ont
leurs differences en parler, &amp; escriture,
toutesfois non obstant cela
elles n'ont qu'une punctuation seulement:
&amp; ne trouveras, qu'en icelle les Grecs,
Latins, Françoys, Italiens, ou Hespaignols
soient differents. Doncques je t'instruiray briefvement
en cecy. Et pour t'y bien endoctriner
il est besoing de deux choses. L'une est, que
tu cognoisses les noms, &amp; figures des poincts.
L'aultre, que tu entendes les lieux, ou il les
fault mettre. Quant aux figures, elles sont
telles, qu'il s'ensuyt, ou en ceste sorte.</p>
<h3>Les figures
des
poincts.</h3>

<table>
<tr><td>i.</td><td>,</td></tr>
<tr><td>ii.</td><td>:</td></tr>
<tr><td>iii.</td><td>.</td></tr>
<tr><td>iiii.</td><td>?</td></tr>
<tr><td>v.</td><td>!</td></tr>
<tr><td>vi.</td><td>( )</td></tr>
</table>
<h3>Les noms
d'iceulx.</h3>

<p>i. Le premier poinct est appellé en Latin <span lang="la" xml:lang="la">incisum</span>:
&amp; en Françoys (principalement en l'Imprimerie)
on l'appelle ung poinct à queue, ou
virgule: &amp; se souloit marquer ainsi / .</p>

<p>ii. Le second est appellé en Grec comma: &amp;
les Latins ne luy ont baillé aultre nom. Mais
il fault entendre, que toutes ces sortes de punctuer
n'ont leur appellation, &amp; nom à cause
de leur forme, et marque, ains pour leur effect,
&amp; proprieté.</p>

<p>iii. Le tiers est dict par les Grecs colon. En
Latin on l'appelle <span lang="la" xml:lang="la">punctum</span>. Et en l'Imprimerie
on l'appelle ung poinct, ou ung poinct rond.
Toutes foys quant à l'efficace il n'y a pas grand
difference entre colon, &amp; comma. Sinon que
l'ung (qui est comma) tient le sens en partie
suspens. Et l'aultre (qui est le colon) conclud
la sentence. Par ainsi on pourroit dire, que le
colon peult comprendre plusieurs comma: &amp;
non pas le comma plusieurs colon.</p>

<h3>Prevention
contre
les
detracteurs.</h3>

<p>Si en cest endroict quelcque maling detracteur
veult dire, que j'entends mal ce, que les
Grecs appellent comma, &amp; colon: je luy responds,
que combien que les Grecs ayent appellé
comma, ce que j'appelle ung poinct à queue:
&amp; que dudict comma je marque ung colon:
&amp; que je constitue ung colon pour fin de sentence,
certainement je n'erre en rien. Car les
Latins interpretent comma pour <span lang="la" xml:lang="la">incisum</span>: &amp;
si les Grecs le prennent pour incision de locution,
je le veulx prendre pour incision de sentence,
c'est à sçavoir pour sentence moyenne,
&amp; suspendue: &amp; le colon pour sentence finale
du periode. Je dy cecy, pour obvier aux mal
disants, &amp; calumniateurs. Desquelz il est
au temps present si grand nombre, que si ung
homme d'esprit s'arrestoit à eulx, il ne composeroit
jamais rien. Mais mon naturel est tel,
que je n'ay aultre passetemps, que de telz fols.</p>

<p>iiii. Le quart est nommé par les Latins <span lang="la" xml:lang="la">interrogans</span>:
&amp; par les Françoys interrogant.</p>

<p>v. Le quint differe peu du quart en figure:
toutesfoys il se peult appeller admiratif, &amp;
non interrogant.</p>

<p>vi. Le sixiesme est appellé parenthese: &amp; est
double, comme l'on peult veoir par ses deux
petis demys cercles.</p>

<h3>La collocation
des
poincts.</h3>

<p>Or puis que tu cognois leurs noms, &amp; figures,
je te veulx maintenant monstrer familierement,
quelz lieux ilz doibvent avoir en nostre
parler, &amp; escripture. Et te prie y vouloir
entendre: car une punctuation bien gardée, &amp;
observée sert d'une exposition en tout &oelig;uure.</p>

<p>Premierement il te fault entendre, que tout
argument, &amp; discours de propos, soit oratoire,
ou poetique, est deduict par periodes.</p>

<h3>Qu'est
ce que
periode.</h3>

<p>Periode est une diction Grecque, que les Latins
appellent <span lang="la" xml:lang="la">clausula</span>, ou <span lang="la" xml:lang="la">compræhensio verborum</span>:
c'est à dire une clausule, ou une comprehension
de parolles. Ce periode (ou aultrement
clausule) est distingué, &amp; divisé par les poincts
dessusdicts. Et communement ne doibt avoir
que deux, ou trois membres: car si par sa longueur
il excede l'alaine de l'home, il est vicieux.
Si tu en veulx avoir exemple, je te voys
forger ung propos, ou il y aura troys periodes:
dedans lesquelz touts les poincts, que je t'ay
proposés, seront contenus: &amp; puis je te declaireray
par le menu l'ordre, &amp; la cause d'ung
chascun. Or mon propos sera tel.</p>

<h3>Exemple
d'ung periode
parfaict.</h3>

<p class="noindent">L'empereur
cognoissant, que paix valloit mieulx, que guerre,
a faict appoinctement avec le Roy: &amp; pour
plus confirmer ceste amytié, allant en Flandre
il a passé (chose non esperée) par le Royaulme
de France: ou il a esté repceu en grand honneur,
&amp; extreme joye du peuple. Car qui ne se
resjouyroit d'ung tel accord? qui ne loueroit
Dieu de veoir guerre assopie, &amp; paix regner
entre les Chrestiens? ò que long temps avons
desiré ce bien! ò que bien heureux soient, qui
ont traicté cest accord! que mauldicts soient,
qui tascheront de le rompre!</p>
<h3>L'usage,
&amp; collocation
de
l'incisum,
dict en
Françoys
poinct à
queue,
ou virgule.</h3>

<p>Au premier periode (qui se commence l'Empereur
cognoissant) je te veulx monstrer l'usage
du poinct à queue, du comma, de la parenthese,
&amp; du poinct final, aultrement dict poinct
rond. Le poinct à queue ne sert d'aultre chose,
que de distinguer les dictons, &amp; locutions l'une
de l'aultre. Et ce ou en adjectifs, substantifs,
verbes, ou adverbes simples. Ou avec adjectifs
joincts aux substantifs expressement. Ou avec
adjectifs gouvernants ung substantif. Ou avec
verbes regissants cas: ce que nous appellons
locutions. Exemple de l'adjectif simple. Il est
bon, beau, advenant, jeune, &amp; riche. Ne vois
tu pas, que ce poinct distingue ces dictions bon,
beau, advenant, jeune, &amp; riche? Exemple du
substantif simple. Il est plein de grand' bonté,
beaulté, addresse, jeunesse, &amp; richesse. Exemple
du verbe simple. Il ne faict rien, que
manger, boire, &amp; dormir. Exemple de l'adverbe.
Il a faict cela prudem^ment, courageusement,
&amp; heureusement. Exemple de l'adjectif
joinct au substantif. Il est de grand courage,
de prudence singuliere, &amp; execution extreme.
Exemple de l'adjectif gouvernant ung
substantif. Il a tousjours vescu bien servant
Dieu, secourant ses prochains, &amp; n'offensant
personne. Exemple du verbe régissant cas. C'est
chose louable de bien servir Dieu, secourir ses
prochains, &amp; n'offenser personne.</p>

<p>Voila des exemples, pour te monstrer clairement
l'usage de ce poinct à queue. Il a pareillement
tel usage en la langue Latine. Devant
que de venir aux aultres poincts, je te
veulx advertir, que le poinct à queue se mect
devant ce mot, ou: semblablement devant ce
mot, &amp;.</p>

<h3>Ou.
Et.</h3>

<p class="noindent">Exemple de ce mot, ou. Sot, ou sage
qu'il soit, il me plaist. Exemple de ce mot, &amp;.
Sans sçavoir, &amp; bonne vie l'homme n'est poinct
à priser. Or entends maintenant, que ce mot,
ou, aussi ce mot, &amp;, sont aulcunes foys doublés:
&amp; lors au premier membre il n'y eschet
aulcun poinct à queue. Exemple de, ou. Soit ou
par mer, ou par terre, le Roy est le plus puissant.
Exemple de, &amp;. Il a tousjours esté constant
&amp; en bonne fortune, &amp; en maulvaise.</p>
<h3>La collocation
du
comma.</h3>

<p>Je viens maintenant à parler du comma: lequel
se mect en sentence suspendue, &amp; non du
tout finie. Et aulcunes fois il n'y en a qu'ung en
une sentence: aulcunes foys deux, ou trois. Exemple.
Il est bon de n'offenser personne: car il
n'est nul petit ennemy: &amp; chascun tasche de
se venger, quand il est offensé.</p>

<h3>( )
La collocation
de
la parenthese.</h3>

<p>Quant à la parenthese, c'est une interposition,
qui a son sens parfaict: &amp; pour son intervention,
ou detraction elle ne rend la clausule
plus parfaicte, ou imparfaicte. Exemple. Allant
en Flandre il a passé (chose non esperée)
par le Royaulme de France. Oste la parenthese,
le sens sera aussi parfaict, que s'y elle y estoit.
Ce qui est facile à cognoistre. Entends
aussi, que la parenthese peult avoir lieu par
tout le discours du periode: sinon au commencement,
&amp; à la fin.</p>

<h3>Devant,
ou apres
la parenthese
il
n'y eschet
aulcun
point.</h3>

<p class="noindent">D'advantage il est à noter,
que devant, ou apres la parenthese il n'y eschet
aulcun poinct à queue, ou final. Et dedans y en
eschet aussi peu: si ce n'est ung interroguant,
ou ung admiratif. Exemple du premier. Si je
puis jamais avoir puissance, je me vengeray
d'ung si villain tour (en doibs je faire moins?)
&amp; luy donneray à entendre, qu'il me souvient
d'une injure dix ans apres, qu'elle m'est faicte.
Exemple du second. Estant le plus fort en
toutes choses il fut vaincu (quel hazart de
guerre!) &amp; tost apres fut victeur seulement
par prudence.</p>
<p>Sans aulcune vigueur de parenthese on trouve
quelcque foys ung demy cercle en ceste sorte
) &amp; cela se faict, quand nous exposons quelcque
mot, ou quand nous glosons quelcque sentence
d'aulcun Autheur Grec, Latin, Françoys,
ou de toute aultre langue.</p>

<p>On trouve aussi ces demys cercles aulcunefoys
doubles: &amp; ce sans force de parenthese.
Ilz se doublent doncq' ainsi ( ). Et lors en iceulx
est comprinse quelque addition, ou exposition
nostre sur la matiere, que traicte l'Autheur
par nous interpreté. Mais le tout (comme
j'ay dict) se faict sans efficace de parenthese.
Lisant les bons Autheurs, &amp; bien imprimés
tu pourras cognoistre ma traditive estre
vraye.</p>

<h3>.
La collocation
du
poinct final.</h3>

<p>Quant au poinct final, aultrement dict poinct
rond, il se mect tousjours à la fin de la sentence,
&amp; jamais n'est en aultre lieu. Et apres luy
on commence voluntiers par une grand lettre.</p>

<h3>?
La collocation
de
l'interrogant.</h3>

<p>Au demourant: il n'ya que deux poincts.
C'est l'interrogant, &amp; l'admiratif: &amp; l'ung
&amp; l'aultre est final en sens: &amp; en peult avoir
plusieurs en ung periode.</p>

<p>L'interroguant se faict par interrogation pleine,
addressée à ung, ou à plusieurs, tacitement,
ou expressement. Exemple. Qui ne se resjouyroit
d'un tel accord? qui ne loueroit Dieu de
veoir guerre assopie, &amp; paix regner entre les
Chrestiens?</p>

<h3>! La collocation
de
l'admiratif.</h3>

<p>L'admiratif n'a si grand' vehemence: &amp;
eschet en admiration procedente de joye, ou
detestation de vice, &amp; meschanceté faicte.
Il convient aussi en expression de soubhait,
&amp; desir. Brief: il peult estre par tout, ou il y a
interjection. Exemple. O que long temps avons
desiré ce bien! ò que bien heureux soient, qui
ont traicté cest accord! que mauldicts soient,
qui tascheront de le rompre!</p>

<p>A tant te suffira de ce, que j'ay dict des figures,
&amp; collocations de la punctuation. Je
sçay bien que plusieurs Grammairiens Latins
en ont baillé d'avantage: mais tu ne te doibs
amuser à leurs resveries. Et si tu entends, &amp;
observes bien les reigles precedentes, tu ne
fauldras à doctement punctuer.</p>




<h2>LES ACCENTS DE LA LANGUE FRANCOYSE.</h2>


<h3>L'usage
des accents
est
double.</h3>

<p class="noindent">Les gens doctes ont de coustume de
faire servir les accents en deux sortes.
L'une est en pronunciation, &amp;
expression de voix: expression dicte
quantité de voyelle. L'aultre en imposition
de marcque sur quelcque diction.</p>
<p>Du premier usage nous ne parlerons icy aulcunement:
car il n'en est poinct de besoing. Et
d'advantage il a moins de lieu en la langue
Françoyse, qu'en toutes aultres: veu que ses
mesures sont fondées sur syllabes, &amp; non sur
voyelles: ce qui est tout au rebours en la langue
Grecque, &amp; Latine.</p>

<p>Quant à l'imposition de marque (qui est le
second membre de l'accent) j'en diray en ce
traicté, ce qu'il en fault dire briefvement, &amp;
prifvément, sans aulcune ostentation de sçavoir,
&amp; sans fricassée de Grec, &amp; Latin.</p>

<h3>L'ostentation
d'aulcuns
sottelets.</h3>

<p class="noindent">J'appelle fricassée, une mixtion superflue de
ces deux langues: qui se faict par sottelets
glorieux: &amp; non par gents resolus, &amp; pleins
de bon jugement. Venons à la matiere.</p>
<h3>Les lettres,
qui
reçoipvent
principalement
accent
en la
langue Françoyse.</h3>

<p>En la langue Françoyse sur toutes letres il y
en a deux qui reçoipvent plus accent, que les
aultres. C'est assavoir a, &amp; e. De ces deux
nous parlerons par ordre.</p>

<h3>a.
En Françoys
est
usurpé
diversement.</h3>

<p>La letre dicte a, se trouve en trois sortes communement
en nostre langue Françoyse. Aulcunes
foys elle est ung article du datif: car le
datif Latin est exposé en Françoys par le dict
article. Exemple. <span lang="la" xml:lang="la">Dedi Petro quod ad me
scripseras.</span> J'ay baillé à Pierre ce, que tu m'avois
escript.</p>

<p>Aulcunesfois est preposition servant à l'accusatif
cas: &amp; vault aultant, comme, <span lang="la" xml:lang="la">ad</span>, en
Latin. Exemple. <span lang="la" xml:lang="la">Rex ad Imperatorem scripsit,
tutam ei viam in Flandriam per Galliam
patêre.</span> Le Roy a escript à l'Empereur, que le
passage luy estoit seur par France, pour aller
en Flandre.</p>

<p>Aulcunesfois aussi ceste particule a, signifie
aultant en Françoys, que, <span lang="la" xml:lang="la">habet</span>, en Latin. Exemple.
<span lang="la" xml:lang="la">Habet omnia, quæ in oratore perfecto
esse possunt</span>. Il a toutes choses, qui peuvent estre
en ung orateur parfaict. Aultre exemple.
<span lang="la" xml:lang="la">Occîdit illum nefariè.</span> Il l'a tué meschamment.
Telle est la langue Françoyse en aulcunes
locutions: ou pour ung mot Latin il y en a
deux Françoys: comme, <span lang="la" xml:lang="la">Respondit</span>: Il a respondu.
<span lang="la" xml:lang="la">Cantavit</span>: Il a chanté. <span lang="la" xml:lang="la">Scripsit</span>: Il a escript.
<span lang="la" xml:lang="la">Fuit</span>: Il a esté. En ce locutions ce mot a,
est prins diversement. Car il est de signification
possessive, active, ou temporelle. Exemple
de la possessive. <span lang="la" xml:lang="la">Multas divitias habet</span>: Il a
plusieurs richesses. Exemple de l'active. <span lang="la" xml:lang="la">Cantavit</span>:
Il a chanté. Exemple de la temporelle. <span lang="la" xml:lang="la">Fuit</span>,
Il a esté. Quant a la duplication des mots pour
ung seul Latin, cela se faict seulement en la signification
active, &amp; temporelle de ceste diction
a. Exemple. <span lang="la" xml:lang="la">Cantarunt</span>: Ilz ont chanté.
<span lang="la" xml:lang="la">Fuerunt</span>: Ilz ont esté. Et par cela tu peulx cognoistre,
que la langue Latine comprent plus,
que la Françoyse: ce qui n'advient pas en toutes
choses.</p>

<p>Note doncques, que, quand a, est article, ou
preposition, il le fault signer d'ung accent grave,
en ceste sorte à. Et ainsi signent les Latins
leurs prepositions: c'est assavoir à, &amp; è.</p>

<h3>a
Quand
il est verbe.</h3>

<p class="noindent">Mais
quand, a, represente ce verbe Latin, <span lang="la" xml:lang="la">habet</span>, il
n'a poinct d'accent. Lors aulcuns l'escripvent
avec une aspiration, ha: ce qui me semble superflu:
toutesfoys je remects cela à la fantasie
d'ung chascun. Note aussi, que, quand il est de
signification active, ou temporelle (comme j'ay
demonstré) il ne reçoipt poinct d'accent.</p>
<h3>e
En Françoys
est
de double
prolation.</h3>

<p>La lettre appellée e, a double son, &amp; prolation
en Françoys. La premiere est dicte masculine:
&amp; l'aultre femenine.</p>

<h3>é
Masculin.</h3>

<p class="noindent">La masculine est
nommée ainsi, pource que é, masculin a le son
plus virile, plus robuste, &amp; plus fort sonnant.
D'advantage, il porte sur soy ung virgule ung
peu inclinée à main dextre, comme est l'accent
appelle des Latins aigu, ainsi é. Exemple. Il
est homme de grand' bonté, privaulté, &amp; familiarité:
plus, il dict tousjours verité. Aultre
exemple. Apres qu'il eut bien mangé, bancqueté,
&amp; chanté, il voulut estre emporté de
là: &amp; puis fut couché en ung bon lict: mais le
lendemain matin apres estre desyvré, il se trouva
bien estonné, &amp; fut frotté, &amp; gallé de mesmes
par ung tas de rustres, qui ne l'aymoient
guieres. Voila deux exemples de la termination
masculine.</p>
<h3>é
Masculin
jamais
ne
vient en collision.</h3>

<p>Maintenant il te fault noter diligem^ment
deux choses. C'est que ceste lettre é, estant
masculine jamais ne vient en collision: c'est à
dire, qu'estant devant ung mot commençant
par voyelle, elle ne se pert poinct. Exemple. Il
a esté homme de bien toute sa vie: &amp; n'a merité
ung tel oultrage.</p>

<p>En apres il fault entendre, que ceste lettre
é, est aussi bien masculine au plurier nombre,
qu'au singulier. Et ce tant en noms, qu'en verbes.
Exemple des noms. Les iniquités, &amp; meschancetés,
desquelles il estoit remply, l'ont conduict
à ce malheur. Aultre exemple. Toutes
voluptés contraires à vertu ne sont louables.</p>

<h3>L'orthographe
de é, masculin
au
plurier
nombre.</h3>

<p>Je te veulx advertir en cest endroict d'une
mienne opinion. Qui est, que le é, masculin en
noms de plurier nombre ne doibt recepvoir
ung z, mais une s, &amp; doibt estre marqué de
son accent, tout ainsi qu'au singulier nombre.</p>

<p>Tu escriras doncq' voluptés, dignités, iniquités,
verités: &amp; non pas voluptéz, dignitéz,
iniquitéz, veritéz. Ou sans é marqué avec
son accent aigu tu n'escriras voluptez, dignitez,
iniquitez, veritez.</p>

<h3>z.
Est le signe
de é,
masculin
au
plurier
nombre
des verbes.</h3>

<p>Car z, est le signe de é, masculin au plurier
nombre des verbes de seconde personne: &amp;
ce sans aulcun accent marcqué dessus. Exemple.
Si vous aymez vertu, jamais vous ne vous
addonnerez à vice, &amp; vous esbatterez tousjours
à quelque exercice honneste. Aultre exemple.
Si vous estiez telz, que vous dictes,
vous ne deschasseriez ainsi les vertueux. Sur
ce propos je sçay bien, que plusieurs non bien
cognoissants la virilité du son de le é, masculin
trouveront estrange, que je repudie le z, en
ces mots voluptés, dignités, &amp; aultres semblables.
Mais s'ilz le trouvent estrange, il leur
procedera d'ignorance, &amp; maulvaise coustume
d'escrire: laquelle il convient reformer peu
à peu.</p>

<h3>é
Masculin
ne se mect
seulement
en
fin de diction.</h3>

<p>Oultre ce, qui est dict, saiche, que é, de pronunciation
masculine ne se mect seulement en
fin de diction, mais aussi devant la fin. Exemple.
Journée, renommée, meslée, assemblée,
diffamée, affolée: &amp; aultres mots, qui se forment
du masculin en femenin: comme est de
despité, despitée: de courroucé, courroucée:
de suborné, subornée: &amp; semblables dictions
tant au singulier nombre, qu'au plurier. Exemple
du plurier. Contrées, journées assemblées,
menées.</p>

<h3>e
Femenin</h3>

<p>L'aultre pronunciation de ceste letre e, est
femenine: c'est à dire de peu de son, &amp; sans
vehemence. Estant femenine elle ne repçoit
aulcun accent. Exemple. Elle est notable femme,
de bonne vie, de bonne rencontre, &amp; aultant
prudente, &amp; sage, que femme qui se trouve
en ceste contrée.</p>

<p>Note aussi, que quand ceste lettre e, est femenine,
elle est de si peu de force, que tousjours
elle est mengée, s'il s'ensuict apres elle ung
mot commençant par voyelle.</p>

<h3>L'origine
de synalelphe
&amp; Apostrophe
en la langue
Françoyse.</h3>

<p class="noindent">De là ont leur
origine les figures appellées Synalelphe, &amp;
Apostrophe. Entre lesquelles figures il y a aulcune
difference, comme nous demonstrerons
maintenant.</p>
<p>La figure, que nous appellons synalelphe, ou
collision, oste, &amp; mange la voyelle en proferant
seulement, &amp; non en escripvant: car ladicte
voyelle se doibt escrire. Exemple en prose.
J'ay esperance en luy, &amp; me fie en la grande
amour, &amp; largesse extreme, de laquelle il
use envers touts gens scavants. En ceste exemple,
la derniere lettre d'esperance, fie, grande,
largesse, laquelle, use, se perd en proferant,
à cause des aultres mots ensuivants, qui commencent
pareillement par voyelle. Mais non
obstant la collision, il fault escrire tout au
long, tant en prose, qu'en vers. Exemple en
rhythme.</p>

<div class="poem">
  <div class="stanza">
    <span class="i0">Tu es tant belle, &amp; de grace tant bonne,</span><br/>
    <span class="i0">Qu'à te servir tout gentil cueur s'addonne.</span><br/>
    <br/>
  </div>
</div>

<p>Necessairement en ce mot, belle, le dernier,
e, est mangé: ou aultrement le vers seroit trop
long.</p>

<h3>Couppe
femenine.</h3>

<p class="noindent">Et les Faictistes, qui composent rhythmes
en langage vulgaire, appellent cela coupe
femenine: c'est à dire abolition de le e,
femenin, qui rencontre une aultre voyelle, par
laquelle il est aboli apres la quatriesme syllabe
du vers. De cecy je parleray plus amplement
en l'art poëtique.</p>
<h3>' Apostrophe.</h3>

<p>Ce dict e, femenin est aulcunesfoys aultrement
mangé par Apostrophe. Or l'Apostrophe
oste du tout la voyelle finale de ce qui precede
la voyelle du mot ensuivant: &amp; faict,
qu'elle ne s'escript, ne profere aulcunement:
&amp; suffist, que seulement on la marcque au
dessus par son petit poinct.</p>

<h3>Apostrophe
eschet sur
monosyllabes.</h3>

<p class="noindent">Devant que de t'en
bailler exemple, je t'advertis, qu'Apostrophe
eschet principalement sur ces monosyllabes,
ce, se, si, te, me, que, ne, je, re, le, la, de. Et
combien, que les Françoys n'ayent de coustume
de signer ledict Apostrophe, si en usent
ilz naturellement, principalement aux monosyllabes
dessusdictes, quand le mot ensuivant
se commence semblablement par voyelle.</p>
<h3>h
N'empesche
point l'apostrophe
en
quelques
dictions.</h3>

<p>Et si d'adventure il se commence par h, cela
n'empesche poinct quelque foys l'Apostrophe:
car nous disons, &amp; escripvons sans vice,
l'honneur, l'homme, l'humilité, &amp; non le honneur,
le homme, la humilité. Au contraire nous
disons sans Apostrophe le haren, la harendiere,
la haulteur, le houzeau, la housse, la hacquebute,
le hacquebutier, la hacquenée, le hazard,
le hallecret, la hallebarde. Et si ces mots
se proferent sans grande aspiration, la faulte
est enorme.</p>

<h3>h
Mal pronuncée
par aulcunes
provinces.</h3>

<p class="noindent">De laquelle faulte sont pleins les
Auvergnats, les Prouvençaulx, les Gascons,
&amp; toutes les provinces de la langue d'oc. Car
pour le haren il disent l'aren: pour la harendiere,
l'arendiere: pour la haulteur, l'aulteur: pour
le houzeau, l'ouzeau: pour la housse, l'ousse:
pour la honte, l'onte: pour la hacquebute, l'acquebute:
pour la hacquenée, l'acquenée: pour le
hazard, l'azard: pour le hallecret, l'allecret:
pour la hallebarde, l'allebarde. Et non seulement
(qui pis est) font ceste faulte au singulier
nombre de telles dictions, mais aussi au plurier.
Car pour des harens, ilz disent des arens:
pour les hacquenées, les acquenées: pour mes
houzeaux, mes ouzeaux: pour il me fault, ou
je me vois houzer, il me fault ouzer. Or je
laisse le vice de ces nations, &amp; reviens à ma
matiere.</p>
<h3>ce
Avec Apostrophe.</h3>

<p>Exemple de, ce. C'est grand' follie, de prendre
pied à ses parolles. Sans Apostrophe il
fauldroit dire: Ce est grand' follie.</p>

<h3>cest
Sans Apostrophe.</h3>

<p class="noindent">Entends
toutes foys, que souvent ce mot, cest, n'a poinct
d'Apostrophe: comme quand nous parlons
ainsi. Cest oeuvre est digne de louange. Cest
homme n'est pas en son bon sens. Cest Allement
est trop glorieux.</p>
<h3>se
Avec Apostrophe.</h3>

<p>Exemple de, se. S'adventurant de passer la
riviere à pied, il s'est noyé. Pour se adventurant:
&amp; pour, il se est noyé.</p>

<h3>Son, mon,
ton.
Reçoipvent
Apostrophe.</h3>

<p class="noindent">Note icy que non
seulement ceste diction, se, repçoit Apostrophe,
mais aussi ces mots la reçoipvent: c'est assavoir,
son, mon, ton. Et par cela nous disons
m'amye, pour mon amye: &amp; m'amour, pour
mon amour: &amp; t'amour, pour ton amour: &amp;
s'amour, pour son amour. Et usons de tel parler
tant en prose, qu'en rhythme: mais plus souvent
en rhythme. Et aussi m'amye, &amp; m'amour,
sont dictions plus usitées, que les deux aultres.</p>
<h3>si
Avec apostrophe.</h3>

<p>Exemple de, si. S'il estoit possible, je vouldrois
bien faire cela. Pour, si il estoit possible.
Toutesfoys tu ne voirras guieres, qu'il reçoive
apostrophe avec aultre mot, que ce mot, il.</p>

<h3>Exception
de
cela.</h3>

<p class="noindent">Exemple de toutes aultres voyelles. De la
voyelle, a. Si audace estoit prisée, chascun seroit
audacieux. De la voyelle, e. Si eloquence
est en luy grande, ce n'est de merveille: car il a
ung esprit merveilleux: &amp; puis il estudie continuellement
en Ciceron. De la voyelle, i. Si ignorance
vient à regner, tout est perdu. De la
voyelle, o. Si orgueil est en ung homme, je ne le
puis frequenter. De la voyelle, u. Si ung homme
diligent peult parvenir à richesses, j'espere
quelque jour estre riche. En touts ces exemples
je confesse, que l'apostrophe y peult escheoir:
mais avec apostrophe le parler sera plus rude,
que sans apostrophe. Ce que peult facilement
juger ung homme d'aureilles delicates. J'exepte
tousjours les licences poëtiques, &amp; les
laisse en leur entier. Car ung poëte pourra dire
(à cause de sa rhythme) s'audace, s'eloquence,
s'ignorance, s'orgueil, s'ung homme.</p>
<p>D'avantage il te convient sçavoir, que ceste
particule, si, est aulcunes foys conditionnale,
ou demonstrative. Et lors elle peult recevoir
apostrophe, comme tu as veu aux exemples
precedents.</p>

<h3>si
Pour tant</h3>

<p class="noindent">Aulcunes foys elle se met pour
tant, ou tant fort. Et lors elle ne reçoit aulcune
apostrophe. Exemple. Il est si ambitieux, si
envieux, si injurieux, si oultrageux, que personne
ne le peult comporter. Aultre exemple.
Ce lieu est si umbrageux, que le fruict n'y
peult meurir. C'est à dire, tant ambitieux, tant
envieux, tant injurieux, tant oultrageux, tant
umbrageux. Alors garde toy de l'apostropher:
car il n'y auroit rien si aspre en prolation,
que de dire s'ambitieux, s'envieux, s'injurieux,
s'oultrageux, s'umbrageux.</p>
<h3>ni
Ne reçoit
pas
souvent
apostrophe.</h3>

<p>Tel est l'usage de ceste particule, ny. Car elle
ne reçoit pas bonnement apostrophe, si elle
se rencontre devant ung mot commençant par
voyelle. Exemple. Je ne veis jamais ni Amboise,
ni Envers, ni Italie, ni Orleans, ni umbrage
en ce champ. En toutes ces locutions l'apostrophe
seroit indecente, &amp; lourde.</p>

<h3>te
Avec Apostrophe.</h3>

<p>Exemple de, te. Je serois marry de t'avoir
offensé. Il t'eust bien recompensé, si tu eusses
faict cela. Il t'interrogue. Il t'oultrage. Il t'use
ta robbe. Pour de te avoir: il te eust: il te interrogue:
il te oultrage: il te use.</p>

<h3>me
Avec apostrophe.</h3>

<p>Exemple de, me. Il m'assault. Il m'entend bien.
Il m'irrite. Il m'oultrage. Il m'use tous mes
habillements. Pour, il me assault: il me entend
bien: il me irrite: il me oultrage: il me use.</p>

<h3>que
Avec apostrophe.</h3>

<p>Exemple de, que. C'est bonne chose, qu'argent
en necessité. Qu'est ce, que richesse, sans
santé? Il fault, qu'il s'y trouve. O qu'orgueil est
desplaisant à Dieu! Il n'est sçavoir, qu'usage
ne surmonte. Pour, que argent: que est ce: que
il se y trouve: que orgueil: que usage.</p>

<h3>ne
Avec apostrophe.</h3>

<p>Exemple de, ne. Je n'ay que ce vice. Il n'est
rien si sot. Il n'ignore cela. Cela n'orne point
le parler. Je n'use jamais de parfums. Pour, je
ne ay: il ne est: il ne ignore: cela ne orne: je ne
use.</p>

<h3>je
Avec Apostrophe.</h3>

<p>Exemple de, je. J'ay tousjours peur des calumniateurs.
J'entends bien, que tu demandes.
J'interpreteray ce livre de Ciceron. Je te donneray
à entendre, comme j'ouys cela de luy.
J'use souvent de telles figures. Pour, je ay: je
entends bien: je interpreteray: je ouys: je use.</p>

<h3>re
avec apostrophe.</h3>

<p class="noindent">Exemple de, re. Il fault r'assembler ces pieces.
Je te r'envoye ton serviteur. Il seroit bon
de r'imprimer tes Oeuvres. Il fault r'ouvrir ce
coffre. Il seroit bon de r'umbrager ce ply.
Pour, re assembler: re envoye: re imprimer: re
ouvrir: re umbrager. Et note que, re, signifie
de rechef.</p>
<h3>le
Avec apostrophe.</h3>

<p>Exemple de, le. L'avoir n'est rien en ung
homme, s'il n'a vertu. L'entendement trop
soubdain ne faict pas grand fruict. L'interpreteur
de cecy ment. L'orgueil de luy me desplaist.
L'usage de tel art est faulx. Pour, le avoir:
le entendement: le interpreteur: le orgueil:
le usage.</p>

<h3>la
Avec apostrophe.</h3>

<p>Exemple de, la. L'amour est bonne, quand
elle est fondée en vertu. L'enfance de luy a esté
terrible. L'interpretation de ce lieu est difficile.
L'oultrecuidance est grande. L'usance
est telle. Pour, la amour: la enfance: la interpretation:
la oultrecuidance: la usance.</p>

<h3>de
Avec apostrophe.</h3>

<p>Exemple de ce mot, de. C'est grand' charge
d'avoir tant d'enfants. Par faulte d'entendre
le Grec, il a failli. Cela part d'invention bien
subtile. Ceste response est pleine d'orgueil, &amp;
oultrage. Par faulte d'user de bon regime, il
est retombé en fiebvre. Pour, de avoir: de entendre:
de invention: de orgueil: de user.</p>

<h3>'
Apocope</h3>

<p>Je ne parleray plus de l'apostrophe, et viendray
maintenant à declairer, que signifie ung
petit poinct semblable à celluy de l'apostrophe.
Ce petit poinct est signe d'une figure nommée
des Grecs, &amp; Latins Apocope. Et ainsi la
nomment aussi les Françoys par faulte d'aultre
terme à eulx propre. Ceste figure oste la
voyelle, ou syllabe de la fin d'ung mot pour la
necessité du vers: ou à fin, que le mot soit plus
rond, &amp; mieulx sonnant. Exemple. Pri', suppli',
com', hom', quel', el', tel', recommand', encor',
avec'. Pour prie, supplie, comme, homme,
quelle, elle, telle, recommande, encores, avecques.
En prose l'exemple peult estre, grand'
chose: quelle quel' soit: pour grande chose: quelle,
quelle soit. Car ainsi la prolation est plus
doulce, &amp; plus ronde.</p>

<p>Au demeurant, il fault entendre, que les Françoys
usent, oultre ce que dessus, de deux sortes
de characteres: lesquelz sont de telle figure.</p>

<ul>
<li><b>^</b></li>
<li><b>¨</b></li>
</ul>

<h3>Signe de
conjunction
de
voyelles</h3>

<p>Touts deux se signent sur voyelles: mais au
reste ilz sont bien differents. Le premier est
signe de conjunction: le second de division.</p>

<h3>^
R'assemble
en
troys façons.</h3>

<p class="noindent">Le
premier r'assemble, r'unit, &amp; conjoinct les parties
divisées, &amp; ce en trois façons.</p>
<h3>Syncope</h3>

<p class="noindent">La premiere,
quand par une figure fort usitée nommée
Syncope, concision, ou coupure (car ainsi se peult
dire en Françoys) ung mot est syncopé, c'est à
dire divisé, &amp; diminué au milieu, puis les
deux parties sont rejoinctes ensemble: la division,
&amp; reunion d'icelles est signifiée par ledict
charactere. Exemple. Lai^rra, pai^ra,
vrai^ment, hardi^ment, don^ra. Pour, laissera,
paiera, vraiement, hardiement, donnera. Et
ainsi font souvent les Latins, comme lon voit
aux bonnes impressions, esquelles on treuve
<span lang="la" xml:lang="la">diu^um, du^um, vir^um</span>. Pour, <span lang="la" xml:lang="la">divorum, duorum,
virorum</span>. La seconde façon de ceste figure est,
quand deux mots (desquelz l'ung est detroncqué)
sont r'assemblés en ung. Exemple. Au^ous,
pour avez vous: qu^avous, pour qu'avez vous:
m^avous, pour m'avez vous: n^avous, pour n'avez
vous: n^avons, pour nous n'avons. Tel est
le commun usage de la langue Françoyse. La
tierce façon de ceste figure est, quand deux
voyelles sont r'acoursies, &amp; proferées en une,
ce qui se faict souvent en rhythme principalement.</p>
<h3>ées
Syllabe
double
reduicte
en une.</h3>

<p class="noindent">Exemple. Pensées, ou les deux e^e se passent
pour ung proferé par traict de temps assés
longuet, quasi comme si lon disoit pensés.
Et note, que cecy est general en toutes dictions
feminines, qui sont formées des dictions masculines,
ausquelles la derniere voyelle est masculine,
&amp; ce seulement au plurier nombre. Et
si tu signes ceste figure sur les deux e^e, il n'y
fault point d'accent aigu sur le penultime, e.
Exemple. Courroucé, courroucée, courrouce^es:
irrité, irritée, irrite^es: suborné subornée, suborne^es.
En telle sorte doibt on escrire en
rhythme: mais en prose avec ung accent aigu
sur le, é, penultime, ainsi: courroucées, irritées,
subornées.</p>
<h3>Synerese.</h3>

<p class="noindent">Par ceste figure aussi on dict aise^ement,
momme^ement, a^age, ou e^age: en
faisant de deux syllabes une par synerese, &amp;
r'accoursissement.</p>
<h3>¨
Dyerese
signe de
division
de voyelles.</h3>

<p>Le second charactere dessus mentionné, qui
est, ¨, noté sur les voyelles, est celluy, par lequel
on faict au contraire de l'aultre, duquel
sortons de parler. Car il signifie division, &amp;
separation, &amp; que d'une syllabe en sont faictes
deux. Exemple. Païs, poëte, pour pa^is, po^ete.</p>

<p>Ce sont les preceptions, que tu garderas, quant
aux accents de la langue Françoyse. Lesquelz
aussi observeront touts diligents imprimeurs:
car telles choses enrichissent fort l'impression,
&amp; demonstrent, que ne faisons rien par ignorance.</p>

<h3>´
Accent
enclitique.</h3>

<p>Quant à l'accent enclitique, il n'est point recevable
en la langue Françoyse, combien qu'aulcuns
soient d'aultre opinion. Lesquelz disent,
qu'il eschet en ces dictions, je, tu, vous, nous, on,
lon. La forme de cest accent est telle, ´: par ainsi
llz vouldroient estre escript en la sorte, qui
s'ensuyt. M'attenderai´je à vous? Feras´tu cela?
Quand aurons´nous paix? Dict´on tel cas de
moy? Voirra´lon jamais ces meschants puniz?
Derechef je t'advise, que cela est superflu en
la langue Françoyse, &amp; toutes aultres: car telz
pronoms demeurent en leur vigueur, encores
qu'ilz soient postposés à leurs verbes. Et qui
plus est, l'accent enclitique ne convient qu'en
dictions indeclinables, comme sont en Latin, <span lang="la" xml:lang="la">ne,
ve, que, nam</span>. Qu'ainsi soit, on n'escript point en
Latin en ceste forme. <span lang="la" xml:lang="la">Feram´ego id injuriæ?
Eris´tu semper tam nullius consilii? Aversabimini´vos
semper à vobis pauperes?</span> Tiens doncques
pour seur, que tel accent n'est propre aulcunement
à nostre langue. Qui sera fin de ce
petit Oeuvre.</p>


<p class="c">Fin.</p>



<div class="trnote">
<h2>NOTE SUR LA TRANSCRIPTION</h2>


<p>On a respecté scrupuleusement la ponctuation et l'orthographe de
l'original, incluant l'usage des accents et cédilles. On a néanmoins
résolu les abréviations par signes conventionnels (de type "cõme"
pour "comme") et distingué les graphies i/j et u/v selon l'usage.</p>

<p>Les nombreux titres de section sont la transcription intégrale
des notes en marge de l'original.
Les débuts de paragraphes indentés correspondent aux alinéas présents dans
l'original, ce qui permet de les distinguer des sauts de paragraphes
artificiellement causés par l'insertion d'un titre de section dans
notre transcription. (Le texte de Meigret ne
comporte aucun alinéa, étant constitué d'un long paragraphe par
chapitre; seule la seconde partie de Dolet comporte des alinéas.)</p>

<p>Les symboles particuliers ont été représentés ainsi:</p>

<ul>
<li>[e] un e à boucle semblable au e final des lettres de civilité</li>
<li>[f] lettre f retournée de 180°</li>
</ul>
</div>

</body>
</html>
